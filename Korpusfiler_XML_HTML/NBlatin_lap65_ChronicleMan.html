<?xml version="1.0" encoding="UTF-8"?><html xmlns="http://www.w3.org/1999/xhtml" xmlns:tei="http://www.tei-c.org/ns/1.0">
   <head>
      <meta http-equiv="Content-Type" content="text/html; charset=UTF-8" />
      <title>
         Korpusfil: P. A. Munch: The chronicle of Man and the Sudreys, Christiania, 1860
         Digital corpus and dictionary of Norwegian Medieval Latin texts
         Nasjonalbiblioteket 2018
         Publiseres som del av digitalt tekstkorpus, kun latinsk tekst er tatt med
         
      </title><style type="text/css">
    html { margin: 0; padding: 0; }
    body { background-color: white; color: black;
    font-family: 'Georgia', 'Arial Unicode MS' ,' Lucida Sans Unicode', sans-serif;
    font-size: 14pt; font-style: normal; font-weight: normal; line-height: 20pt; margin-left: 7em; margin-top: 7%; margin-bottom: 10ex;     text-align: left; max-width:1000px; min-width:400px; width:750px; }
    img { text-align:center; }
    
    /* titler */
    .main { font-size: 20pt; line-height: 30pt; margin-bottom:2ex; margin-top:10ex; text-align: center; }
    .titlePageMain { margin-bottom:5ex; margin-top:15%; text-align:center; }
    .titlePartMain { font-size: 48pt; line-height: 60pt; }
    .titlePartPart { font-size: 24pt; line-height: 32pt; margin-bottom:2ex; }
    .titlePartSub { font-size: 20pt; line-height: 28pt; margin-bottom:2ex; }
    .titleOfView { color: green; line-height: 18pt; }

    /* noter, kommentarer */
    .commentary { color:purple; font-size:smaller; font-style: normal; }
    .corrections { color:blue; font-size:smaller; font-style: normal; }
    .criticalApp { color:maroon; font-size:smaller; font-style: normal; }
    .footnote { color:gray; font-size:smaller; font-style: normal; }
    .authorNote { font-size: smaller; font-style: italic; margin-top: 6ex; }
    .authorNoteMarginal { font-size: smaller; font-style: italic; margin-left: -5em; }

    /* innrykk, brukes både i prosa og dikt */
.indent_half { text-indent:+2em;  line-height: 18pt;}
.indent_1 { text-indent:+3em; line-height: 18pt;}
.indent_1half { text-indent:+4em; line-height: 18pt;}
.indent_2 { text-indent:+5em; line-height: 18pt;}
.indent_2half { text-indent:+6em; line-height: 18pt;}

    /* avsnitt med forskjellig utforming */
    .para { margin-bottom:1ex; margin-top:1ex; text-indent: 1.5em; }
    .paraCenter { margin-bottom:5ex; margin-top:5ex; text-align: center; }
    .paraFirstletter { text-indent: 0; }
    .paraNoIndent { margin-bottom:1ex; margin-top:1ex; text-indent:0mm; }
    .paraRightAligned { margin-bottom:5ex; margin-right:60%; margin-top:5ex; text-align: right; }
    .smallerFont { font-size:smaller; }
    .hanging  { margin-left:.5in; text-indent:-.5in; }
    
    /* tekst-stiler */
    .foreign { font-style: italic; }
    .underlined { text-decoration: underline; }
    .underlinedDouble { border-bottom:thin solid; text-decoration: underline; }

    /* overskrifter */
    .main { font-size: 20pt; line-height: 30pt; margin-bottom:2ex; margin-top:10ex; text-align: center; }
    .sub { font-weight:bolder; margin-top:5ex; text-align: center; }

    /* sidetall fra den originale bokteksten */
    .pageRef { color:gray; font-size: 8pt; font-style: normal; }

    /* class-navn til større div'er */
    .part {  }
    .chapter { margin-bottom:10ex; }
    .uchapter {  }

    /* dikt, henholdsvis strofe og verslinje */
    .stanza { margin-bottom: 4ex; margin-left:5em; margin-top: 2ex; }
    .verseLine { line-height: 18pt; }

    /* skillestreker/-tegn */
    .asterisk { margin-bottom:2ex; margin-top:1.5ex; margin-left:+35%; text-align: left; }
    .longHorizRule { margin-bottom:6ex; margin-left:+25%; margin-top:5%; width:150px; }
    .shortHorizRule { margin-bottom:5ex; margin-top:5ex; width:50px; }
    .leftHorizRule { margin-top:5ex; width:150px; margin-left:+1%; }

    li { list-style-type:none; text-indent: -1em; }
    li.listLabel { font-weight:bold; margin-left:-1em; }
    table {  }
    td { font-size: 14pt; line-height:16pt; min-width:4%; padding:1%; text-align:left; vertical-align:top; } tr {  }
    </style></head>
   <body>
      <div class="titleOfView">
         Korpusfil: 
         <a xmlns="" target="blank" href="https://urn.nb.no/URN:NBN:no-nb_digibok_2017062948058" title="P. A. Munch: The chronicle of Man and the Sudreys, Christiania, 1860">P. A. Munch: 
            <i>The chronicle of Man and the Sudreys</i>, Christiania, 1860
         </a>
         
         <br xmlns=""></br>
         <i xmlns="">Digital corpus and dictionary of Norwegian Medieval Latin texts</i>
         
         <br xmlns=""></br>Nasjonalbiblioteket 2018
         
         <br xmlns=""></br>Publiseres som del av digitalt tekstkorpus, kun latinsk tekst er tatt med
         <br /></div>
      <hr class="top" />
      
      
      <div xmlns="" class="chapter">
         
         <h1 class="main">Incipiunt chronica regum Manniæ et Insularum et episcoporum et quorundam regum Angliæ,
            Scotiæ, Norwegiæ.
         </h1>
         
         <div class="para">Anno ab incarnatione Domini m
            <sup>o</sup>. (1017) Rex Cnutus filius Suani
            <sup>
               <a href="#to1" name="back1">1</a>
            </sup> totius Angliæ suscepit imperium. Postea, occiso Edwino clitone germano
            <sup>
               <a href="#to2" name="back2">2</a>
            </sup> regis Edmundi
            <sup>
               <a href="#to3" name="back3">3</a>
            </sup>, filios regis ejusdem Edmundum et Edwardum ad Regem Suauorum occidendos misit. Qui
            nolens occidere pueros innocentes eos ad regem Hungariæ Salomonem misit, Edmundus
            autem processu temporis ibidem vitam finivit: Edwardus vero Agatham, filiam germani
            imperatoris Henrici, in matrimonium accepit, ex qua Margaretam, postea Scotorum reginam,
            et Christinam, sanctimonialem virginem, et clitonem Edgarum suscepit. Cnutus Rex duxit
            uxorem Emmam, ex qua suscepit Hardecnutum postea Danorum et Anglorum regem, et Gunnildam
            filiam quæ nupsit postea Henrico Romanorum Imperatori.
         </div>
         
         <div class="para">M
            <sup>o</sup> ij
            <sup>o</sup>. (1019) Cnutus rex Anglorum et Danorum Danmarc adiens ibidem per totam hyemem mansit
            gloriose.
         </div>
         
         <div class="para">Anno m
            <sup>o</sup>iij
            <sup>o</sup>. (1020). Rex Cnutus Angliam rediens magnum concilium apud Cyrecestrem in pascha tenuit.
         </div>
         
         <div class="para">Anno m
            <sup>o</sup>xi
            <sup>o</sup>. (1028). Rex Cnutus, cum .1. magnis navibus Norwegiam devectus Olavum regem de illa
            expulit, sibique eam subjugavit.
         </div>
         
         <div class="para">
            <span class="pageRef">[2] </span>Anno m
            <sup>o</sup>xij
            <sup>o</sup>. (1029). Cnutus rex Anglorum Danorum et Noreganorum rediit.
         </div>
         
         <div class="para">Anno m
            <sup>o</sup>xiij
            <sup>o</sup>. (1030). Sanctus Olavus rex, Haraldi regis filius, quem Cnutus expulerat, reversus
            est in Norwegiam, et injuste peremtus a Noreganis, glorioso coronatus martyrio, migravit
            ad Dominum.
         </div>
         
         <div class="para">Anno m
            <sup>o</sup>xiij
            <sup>o</sup>. (1031). Rex Cnutus magno cum honore Romam profectus est, et ingentia munera in auro
            et argento Sancto Petro obtulit, et ut schola Anglorum libera esset a Johanne papa
            impetravit.
         </div>
         
         <div class="para">Anno m
            <sup>o</sup>xv
            <sup>o</sup>. (1032). Ecclesia sancti Edmundi regis et martyris dedicata est, in qua rex Cnutus
            communi consilio præsulum et optimatum suorum ejectis presbyteris sæcularibus monachos
            imposuit. Eodem anno ignis inexstinguibilis multa per Angliam loca cremavit.
         </div>
         
         <div class="para">Anno m
            <sup>o</sup>xvij
            <sup>o</sup>. (1034). Malcolm Rex Scotorum obiit, cui Duncan successit in regnum.
         </div>
         
         <div class="para">Anno m
            <sup>o</sup> xviij
            <sup>o</sup>. (1035). Cnutus rex Anglorum ante suum obitum super Noreganos Suuanum filium suum
            constituit, super Danos Hardecnutum filium et Emmæ reginæ filium regem locavit; super
            Anglos vero Haraldum filium suum ex Hamtunensi Elfiva procreatum. Postea vero Cnutus
            rex Idus Novembris apud Sceaftesburiam præsenti vita decessit. Wintoniæ in veteri
            monasterio satis honorifice tumulatur. Non multo post tamen regnum Angliæ inter Haraldum
            et Hardecnutum dividitur. Eodem anno Robertus dux Normanniæ obiit, cvi successit filius
            ejus Willelmus Bastard puer.
         </div>
         
         <div class="para">Anno m
            <sup>o</sup>xx
            <sup>o</sup>ij
            <sup>o</sup>. (1037). Haraldus, rex Merciorum et Norhumorum (!), eligitur ut per totam Angliam
            regnaret, spreto fratre suo Hardecnuto, quia nimium in Danmarc morabatur.
         </div>
         
         <div class="para">Anno m
            <sup>o</sup>xx
            <sup>o</sup>iij
            <sup>o</sup>. (1040). Obiit Haraldus rex Lundonis, et in Uestmuster sepelitur, cvi Hardecnutus
            successit.
         </div>
         
         <div class="para">Anno m
            <sup>o</sup>xx
            <sup>o</sup>vij
            <sup>o</sup>. (1046). Magnus rex Norwegiæ sancti Olaui regis filius, fugato rege Danorum Suano,
            Danmarc sibi subjugavit.
         </div>
         
         <div class="para">Anno m
            <sup>o</sup>xx
            <sup>o</sup>viij
            <sup>o</sup>. (1047). Magnus Rex cum Suano prælium commisit, illum de Dannemarc expulit, et in
            illa regnavit, ac nun multo post obiit.
         </div>
         
         <div class="para">
            <span class="pageRef">[3] </span>Anno m
            <sup>o</sup>xx
            <sup>o</sup>ix
            <sup>o</sup>. (1048). Suanus Danmarchiam iterum recepit, et Haraldus Harphagre regis Sywardi filius
            Norwegiam recepit. Ipse vero ex parte matris frater sancti Olavi erat, patruus scilicet
            Magni regis. Hic cum Anglorum rege per nuncios suos pacem fecit. Eodem anno terræ
            motus magnus exstitit.
         </div>
         
         <div class="para">Anno m
            <sup>o</sup>xxx
            <sup>o</sup>v
            <sup>o</sup>. (1054). Dux Norhymbriorum Sywardus jussu regis Eduuini Scotiam cum multo exercitu
            intrans prælium cum rege Scotiæ Mactheath (!) commisit, illumque fugavit, et Malcolmum,
            ut rex jusserat, regem constituit.
         </div>
         
         <div class="para">Anno m
            <sup>o</sup>xxx
            <sup>o</sup>vi
            <sup>o</sup>. m
            <sup>o</sup>xxx
            <sup>o</sup>vij. m
            <sup>o</sup>xxx
            <sup>o</sup>viij
            <sup>o</sup>. m
            <sup>o</sup>xxx
            <sup>o</sup>ix
            <sup>o</sup>. m
            <sup>o</sup>x
            <sup>o</sup>l
            <sup>o</sup>. m
            <sup>o</sup>x
            <sup>o</sup>li
            <sup>o</sup>. m
            <sup>o</sup>xl
            <sup>o</sup>ij. m
            <sup>o</sup>xl
            <sup>o</sup>iij
            <sup>o</sup>. m
            <sup>o</sup>xl
            <sup>o</sup>iv
            <sup>o</sup>. nihil memoriæ.
         </div>
         
         <div class="para">Anno m
            <sup>o</sup>xl
            <sup>o</sup>v. (1064). Norualorum rex Grifinus a suis interficitur, caputque ejus cum ornatura
            comiti Haraldo mittitur, quod mox ille regi Edwardo detulit. Rex vero Edwardus terram
            ipsius duobus fratribus suis concessit.
         </div>
         
         <div class="para">Anno m
            <sup>o</sup>xl
            <sup>o</sup>vi
            <sup>o</sup>.
         </div>
         
         <div class="para">Anno m
            <sup>o</sup>xl
            <sup>o</sup>vij
            <sup>o</sup>. (1066). Obiit piæ memoriæ Edwardus rex Angliæ, de quo dicitur, quod erat honor et
            gloria Anglorum dum vixit, et eorundem ruina dum moritur. Cui successit in regnum
            Haraldus filius Goduini, contra quem Haraldus Harfager rex Norwegiæ prælium commisit
            apud Stamfordbrige; et Angli victores existentes maximam cladem Norwegientium fecerunt,
            et omnes in fugam compulerunt. De qua fuga quidam Godredus cognomento Crouan filius
            Haraldi nigri de Ysland fugiens venit ad Godredum filium Sytric qui tunc regnavit
            in Mannia, et honorifice susceptus est ab eo. Eodem anno Willelmus Bastard Angliam
            debellavit, Haraldum regem occidit, et pro eo regnavit, et Anglos perpetuæ servituti
            subdidit. Præfuit autem genti Anglorum annis .xxti, mensibus .xi, cvi successit filius
            ejus.
         </div>
         
         <div class="para">Anno m
            <sup>o</sup>l
            <sup>o</sup>i
            <sup>o</sup>. (1070). Malcolmus rex Scotiæ Angliam vastavit usque Clibland et Margaretam in matrimonium
            accepit. Eodem anno obiit Godredus filius Sytric rex Manniæ, cui successit filius
            ejus Fingal.
         </div>
         
         <div class="para">Anno autem m
            <sup>o</sup>l
            <sup>o</sup>vi
            <sup>o</sup>. (1075) Godredus Crouan collegit multitudinem navium et venit ad Manniam, prælium
            cum populo terræ commisit, sed superatus et fugatus est. Iterum exercitum et naves
            coadunavit, venit ad Manniam, pugnavit cum Mannensibus, victus 
            <span class="pageRef">[4] </span>et fugatus est. Tertio congregavit multitudinem copiosam et venit noctu ad portum,
            qui vocatus est Ramsa, et trecentos viros occultavit in silva, quæ erat in devexo
            montis supercilio, qui vocatur Scacafel. Orto lucis sidere, Mannenses construxerunt
            aciem suam, et magno impetu facto congressi sunt cum Godredo. Cumque pugna vehemens
            esset, trecenti viri, surgentes de insidiarum loco a tergo, Mannenses debilitare coeperunt
            et in fugam compellere. Cum autem vidissent se superatos, nec aliquem diffugii sibi
            locum patere, — nam reuma maris Ramso amnis alveum impleverat — et hostes ex altera
            parte constantes se persequentes, qui tunc remanserant, clamore miserabili postulabant
            a Godredo vitam sibi donari. Ille autem flexus misericordia et miserans calamitatem
            eorum, quum apud ipsos per aliquod tempus nutritus fuerat, revocavit exercitum, et
            prohibuit ne eos diutius persequerentur. Godredus sequenti die optionem exercitui
            suo dedit, vel si mallent Manniam inter se dividere et in ea habitare, vel cunctam
            substantiam terræ accipere, et ad propria remeare. Illis autem magis placuit totam
            insulam vastare et de bonis illius ditari, et sic ad propria reverti. Godredus autem
            paucis qui secum remanserant de insulanis australem partem insulæ, et reliquiis Mannensium
            aquilonarem tali pacto concessit, ut nemo eorum aliquando auderet jure hæreditario
            sibi aliquam partem terræ usurpare. Unde accidit ut usque in hodiernum diem tota insula
            solius regis sit, et omnes redditus ejus ad ipsum pertineant.
         </div>
         
         <div class="para">Igitur Godredus subjugavit sibi Dubliniam et magnam partem de Laynestir. Scotos vero
            ita perdomuit, ut nullus qui fabricaret navem vel scapham ausus esset plus quam tres
            clavos inserere. Regnavit autem sexdecem annos et mortuus est in insula quæ vocatur
            Yle. Reliquit sane tres filios, Lagmannum, Haraldum, et Olavum. Lagmannus major natu,
            regnum arripiens, septem annos regnavit. Rebellavit autem contra eum Haraldus frater
            ejus multo tempore. Sed tandem captus a Lagmanno, genitalibus et oculis privatus est.
            Post hæc Lagmannus poenitens, quod fratris svi oculos eruisset, sponte regnum suum
            dimisit, et signo crucis dominicæ insignitus, iter Jerosolimitanum arripuit, quo et
            mortuus est.
         </div>
         
         <div class="para">
            <span class="pageRef">[5] </span>Anno m
            <sup>o</sup>l
            <sup>o</sup>xx
            <sup>o</sup>iij
            <sup>o</sup>. (1093). Occisus est Malcolmus rex Scotiæ ab Anglis, cui successit Duncanus. Eodem
            anno obiit piæ memoriæ Margareta regina Scotiæ.
         </div>
         
         <div class="para">Anno m
            <sup>o</sup>l
            <sup>o</sup>xx
            <sup>o</sup>v
            <sup>o</sup>. (1095). Omnes proceres insularum audientes mortem Lagmanni, miserunt legatos ad
            Murecardum Obrien regem Yberniæ, postulantes ut aliquem virum industrium de regali
            stirpe in regem eis mitteret, donec Olavus filius Godredi cresceret. Annuit eis Rex
            libentissime, et quendam Dompnaldum filium Tadc ad eos misit, monens et præcipiens
            ei, quatinus cum omni benignitate et modestia regnum, quod sibi non debebatur, gubernaret.
            Sed ille postquam ad regnum pervenit, parvi pendens præcepta domini sui, cum magna
            tyrannide abusus est regno, et multis sceleribus perpetratis, tribus annis enormiter
            regnavit. Tunc omnes principes insularum una conspiratione commoti, adversus eum congregati
            sunt, et expulerunt a finibus suis. Ille autem fugiens ad Yberniam, non est ultra
            reversus ad eas.
         </div>
         
         <div class="para">Anno m
            <sup>o</sup>l
            <sup>o</sup>xx
            <sup>o</sup>vij
            <sup>o</sup>. (1097). Quidam Ingemundus missus est a rege Norwegiæ, ut regnum insularum arriperet.
            Cumque ad insulam Leodus pervenisset, misit nuncios ad omnes principes insularum,
            præcipiens quatinus in unum convenirent et constituerent eum regem. Interim vero ipse
            cum sociis suis rapinis et comessationibus vacabat, mulierum et puellarum pudicitiam
            violabat, et ceteris voluptatibus et carnis illecebris operam dabat. Cumque hæc nunciata
            fuissent principibus insularum, jam in unum ad constituendum eum regem congregatis,
            nimio succensi furore properaverunt ad eum, et supervenientes nocte, domum in qua
            erat combusserunt, et eum cum omnibus suis partim ferro, partim flammis exstinxerunt.
         </div>
         
         <div class="para">Anno m
            <sup>o</sup>xc
            <sup>o</sup>viij
            <sup>o</sup>. (1098). Fundata est Abbatia Sanctæ Mariæ Cystercii
            <sup>
               <a href="#to4" name="back4">4</a>
            </sup>. Antiochia a Christianis capta est et cometa apparuit. Cometa est stella, quæ non
            omni tempore, sed maxime autem in obitu regis aut in excidio religionis apparet. Eodem
            anno commissum est prælium inter Mannenses apud Santwat, et aquilonares victoriam
            obtinuerunt. In quo bello occisi sunt Other comes, et Macmaras, principes ambarum
            partium.
         </div>
         
         <div class="para">
            <span class="pageRef">[6] </span>Eodem anno Magnus rex Norwegiæ filius Olavi filii Haraldi Harfagre, volens explorare
            incorruptionem sancti Olavi regis &amp; martyris, præcepit ut ejus mausolium (!) aperiretur.
            Episcopo autem et Clero resistente, ipse rex audacter accessit, et vi regia aperiri
            sibi scrinium fecit. Cumque et oculis vidisset, et manibus attrectasset incorruptum
            corpus, subito timor magnus irruit in eum, et cum magna festinatione discessit. Sequenti
            nocte Olavus rex et martyr ei per visum apparuit, dicens: «Elige tibi, in«quam, unum
            ex duobus, vel vitam cum regno infra triginta dies «amittere, vel a Norvegia decedere,
            et eam amplius nunquam «videre.» Expergefactus rex a somno, vocavit ad se principes
            et majores natu, et exposuit eis visionem. Illi autem conterriti, hoc consilium dederunt
            ei, ut cum omni festinatione de Norvegia exiret. Ille sine mora coadunari fecit classem
            centum sexaginta navium, et ad Orcades insulas transfretavit, quas sibi statim subjugavit
            et transitum faciens per universas insulas easque sibi subjiciens pervenit usque ad
            Manniam. Cumque applicuisset ad insulam sancti Patricii, venit videre locum pugnæ,
            quam Mannenses paulo ante inter se commiserant, quia adhuc multa corpora occisorum
            inhumata eraut (sic! s. 6, s. 48 pdf). Videns autem insulam pulcherrimam, placuit in oculis ejus,
            eamque sibi in habitationem elegit, munitiones in ea construxit, quæ usque hodie ex
            ejus nomine nuncupantur. Galwedienses ita constrinxit, ut cogeret eos materias lignorum
            cædere et ad litus portare ad munitiones construendas. Ad Moiniam (!) insulam Walliæ
            navigavit, et duos Hugones comites invenit in ea; unum occidit, alterum fugavit, et
            insulam sibi subjugavit. Wallenses vero multa munera ei præbuerunt, et valedicens
            eis ad Manniam remeavit. Murecardo regi Yberniæ misit calceamenta sua, præcipiens
            ei ut ea super humeros suos in die natalis Domini per medium domus suæ portaret in
            conspectu nunciorum ejus, quatinus intelligeret se subjectum esse Magno regi. Quod
            audientes Ybernenses, ægre ferebant, et indignati sunt nimis. Sed rex saniori consilio
            usus, non solum, inquit, calceamenta ejus portare, verum etiam manducare mallem, quam
            Magnus rex unam provinciam in Ybernia destrueret. Itaque complevit præceptum et nuncios
            honoravit. Multa 
            <span class="pageRef">[7] </span>quoque munera per eos Magno regi transmisit, et foedus composuit. Nuncii vero redeuntes
            ad dominum suum narraverunt ei de situ Yberniæ et amoenitate, de frugum fertilitate
            et aeris salubritate. Magnus vero hæc audiens, nihil cogitabat quam totam Yberniam
            sibi subjugare. Itaque præcepit classem congregare, ipse vero cum sexdecim navibus
            procedens, explorare volens terram, cum incaute a navibus discessisset, subito ab
            Ybernensibus circumvallatus, interiit cum omnibus fere qui secum erant. Sepultus est
            autem juxta ecclesiam Sancti Patricii in Dun. Regnavit autem in regno insularum sex
            annis. Quo mortuo, miserunt principes insularum propter Olavum filium Godredi Crouan,
            de quo superius mentionem fecimus, qui tunc temporis degebat in curia Henrici regis
            Angliæ filii Willelmi, et adduxerunt eum.
         </div>
         
         <div class="para">Anno m
            <sup>o</sup>c
            <sup>o</sup>ij
            <sup>o</sup>. (1102). Olavus filius Godredi Crouan coepit regnare super omnes insulas, regnavitque
            .xl.ta annis. Erat autem vir pacificus, habuitque omnes reges Yberniæ et Scotiæ ita
            sibi confoederatos, ut nullus auderet perturbare regnum insularum omnibus diebus ejus.
            Accepit autem uxorem Affricam nomine filiam Fergus de Galwedia, de qua genuit Godredum.
            Habuit et concubinas plures, de quibus filios tres, scilicet Reignaldum, Lagmannum
            et Haraldum, et filias multas generavit, quarum una nupsit Sumerledo regulo Herergaidel,
            quæ fuit causa ruinæ totius regni insularum. Genuit namque ex ea filios .iiij., Dubgallum,
            Raignaldum, Engus et Olavum, de quibus latius in sequentibus dicemus.
         </div>
         
         <div class="para">Anno m
            <sup>o</sup>c
            <sup>o</sup>xij
            <sup>o</sup>. (1112). Fundata est Abbatia Sanctæ Mariæ Sauiniensis.
         </div>
         
         <div class="para">Anno m
            <sup>o</sup>c
            <sup>o</sup>xx
            <sup>o</sup>vj
            <sup>o</sup>. (1126). Obiit Alexander Rex Scotiæ, cui successit David frater ejus. Eodem anno
            fundata est Abbatia Sanctæ Mariæ de Furnes.
         </div>
         
         <div class="para">Anno m
            <sup>o</sup>c
            <sup>o</sup>xxx
            <sup>o</sup>iij
            <sup>o</sup> (1133). Fundata est Abbatia Sanctæ Mariæ Riuallis. Eodem anno eclipsis solis facta
            est quarto nonas Augusti, feria quarta, ita ut dies in noctem verteretur aliquamdiu.
         </div>
         
         <div class="para">Anno m
            <sup>o</sup>c
            <sup>o</sup>xxx
            <sup>o</sup>iv
            <sup>o</sup>. (1134). Fundata est Abbatia Sanctæ Mariæ de Caldra. Eodem anno Olavus rex dedit
            Yvoni abbati de 
            <span class="pageRef">[8] </span>Furnes partem terræ suæ in Mannia ad Abbatiam constituendam, in loco qui vocatur Russin;
            deditque ecclesiis insularum terras et libertates; et erat circa cultum divinum devotus
            et fervidus, tam deo quam hominibus acceptabilis, præter quod plus isti domestico
            vitio regum indulgebat.
         </div>
         
         <div class="para">Anno m
            <sup>o</sup>c
            <sup>o</sup>xxx
            <sup>o</sup>vj
            <sup>o</sup>. (1135). Obiit Henricus rex Angliæ, et Stephanus comes Boloniæ nepos ejus successit
            in regnum, et in die coronationis suæ ad missam oblita est pax dari populo.
         </div>
         
         <div class="para">Anno m
            <sup>o</sup>c
            <sup>o</sup>xxx
            <sup>o</sup>ix
            <sup>o</sup>. (1139). Fundata est Abbatia Sanctæ Mariæ de Malros. Eodem anno commissum est bellum
            de Standarath inter Anglos et Scotos, et Scoti victi fugerunt.
         </div>
         
         <div class="para">Anno m
            <sup>o</sup>c
            <sup>o</sup>xl
            <sup>o</sup>. (1140). Obiit sanctus Malachias episcopus et legatus Yberniæ apud Claram Vallem,
            sepultusque est in oratorio beatæ virginis Mariæ, in quo sibi bene complacuit.
         </div>
         
         <div class="para">Anno m
            <sup>o</sup>c
            <sup>o</sup>xli
            <sup>o</sup>. (1141). Fundata est abbatia Sanctæ Mariæ de Holm Coltran.
         </div>
         
         <div class="para">Anno m
            <sup>o</sup>c
            <sup>o</sup>xl
            <sup>o</sup>ij
            <sup>o</sup> (1142). Godredus filius Olavi transfretavit ad regem Norvegiæ, cui nomen erat Hinge,
            et hominium suum ei fecit, et moratus est apud eum, honorifice susceptus ab eo. Eodem
            anno tres filii Haraldi fratris Olavi, qui nutriti fuerant apud Dubliniam, congregantes
            magnam turbam hominum et omnes profugas regis, venerunt ad Manniam postulantes ab
            eodem rege medietatem totius regni insularum sibi dari. Rex autem cum audisset, placare
            eos volens, respondit super hoc consilium se habiturum; cumque diem et locum constituissent,
            ubi concilium haberi debuisset, interim illi nequissimi de morte regis inter se tractabant.
            Constituta autem die convenerunt utræque partes in portu, qui vocatur Ramsa, sederuntque
            seriatim rex cum suis ex una parte, illi vero cum suis ex altera. Regnaldus autem
            medianus frater, qui eum percussurus erat, stabat seorsim loquens cum quodam viro
            de principibus terræ. Cumque vocatus venisset ad regem, vertens se ad eum quasi salutans
            eum, securim fulgentem in altum levavit, et caput regis uno ictu amputavit. Perpetrato
            autem tanto scelere statim terram diviserunt inter se. Paucis diebus transactis, congregata
            classe, transfretaverunt ad Galwediam, volentes sibi subjugare. Galwedienses autem
            conglobati et magno impetu facto, congressi sunt cum eis. Illi statim 
            <span class="pageRef">[9] </span>terga vertentes, fugerunt cum magna confusione ad Manniam, omnesque Galwedienses,
            qui in ea habitabant, quosdam jugulaverunt, alios expulerunt.
         </div>
         
         <div class="para">Anno m
            <sup>o</sup>c
            <sup>o</sup>xl
            <sup>o</sup>iij
            <sup>o</sup>. (1153). Obiit beatæ memoriæ Bernardus primus Abbas Clarevallis. Eodem anno obiit
            David rex Scotiæ, cui successit Malcolm nepos ejus, more regio in regem sullimatus.
            Ipso anno occisus est Olavus rex, sicut supra diximus, in die sanctorum apostolorum
            Petri et Pauli. In proximo autumno venit Godredus
            <sup>
               <a href="#to5" name="back5">5</a>
            </sup> filius ejus de Norvegia cum quinque navibus, et applicuit apud Orcadas. Omnes autem
            principes insularum, audientes eum venisse, gavisi sunt, et convenientes in unum,
            ipsum unanimiter elegerunt sibi regem. Godredus igitur ad Manniam veniens tres filios
            Haraldi comprehendit, et in ultionem patris sui digna morte multavit. Fertur etiam,
            quod duorum oculos eruit, et unum occidit.
         </div>
         
         <div class="para">Anno m
            <sup>o</sup>c
            <sup>o</sup>xl
            <sup>o</sup>iv
            <sup>o</sup>. (1154) Coepit regnare Godredus et .xxxta tribus annis regnavit. De quo multa memoriæ
            digna narrari potuissent, quæ nos brevitatis causa omisimus. Tertio anno regni sui
            miserunt propter illum Dublinienses, ut regnaret super se. Qui, collecta navium multitudine
            et copioso exercitu, Dubliniam venit, et gratanter a civibus cum magno tripudio susceptus
            est. Paucis vero diebus interjectis, communi consilio et consensu eum in regem sullimarunt.
            Quod cum audisset Murcardus rex Yberniæ, collecta innumerabili multitudine Hyberniensium,
            properavit versus Dubliniam, ut Godredum expelleret et eam sibi subjugaret. Cum venisset
            prope civitatem quæ vocatur Cortcelis
            <sup>2</sup>, ibidem fixis tentoriis permansit. Crastino die elegit tria millia equitum, quibus
            præfecit fratrem suum couterinum nomine Osiblen, et misit eum cum prædictis equitibus
            ad civitatem ut colloquium cum civibus haberet, simul etiam ut virtutem eorum exploraret.
            Cum autem appropinquarent civitati, Godredus cum suis et omnes cives Dubliniæ grandi
            cum strepitu exeuntes et magno impetu facto irruerunt in eos, et tanto imbre telorum
            eos debilitare coeperunt, ut continuo eos terga vertere 
            <span class="pageRef">[10] </span>coegissent. Osiblen autem frater Regis, cum audaciter resistere conaretur, circumseptus
            ab hostibus cum multis aliis interiit. Ceteri beneficio cornipedum evaserunt. Cum
            ad dominum suum revertissent, totum
            <sup>
               <a href="#to6" name="back6">6</a>
            </sup> ordine ei retulerunt. Rex autem cum audisset fratrem suum esse occisum, inconsolabili
            dolore luxit eum, et præ nimia tristitia præcepit exercitibus suis ut redirent unusquisque
            ad loca sua. Godredus vero post paucos dies reversus est in Manniam, dimisitque omnes
            principes insularum redire ad propria. Cumque vidisset regnum confirmatum esse sibi,
            nullumque ei posse resistere, coepit tyrannidem exercere contra principes suos; nam
            quosdam eorum exhæreditavit, alios de dignitatibus ejecit, quorum unus nomine Thorfinus
            filius Oter, ceterisque potentior, accessit ad Sumerledum, et postulavit ab eo Dubgallum
            filium suum ut constitueret eum regem super insulas. Audiens hæc Sumerledus gavisus
            est valde, et tradidit ei Dubgallum filium suum, qui assumens eum circumduxit per
            omnes insulas, et subjugavit ei universas, accipiens obsides de singulis. Unus vero
            princeps Paulus nomine clam fugiens venit ad Godredum, et narravit ei omnia quæ gesta
            fuerant. Audiens hæc Godredus consternatus est mente, et continuo præcepit suis naves
            præparare, et festinanter ire eis obviam. Sumerledus vero cum suis collegit classem
            octoginta navium, et properavit obviam Godredo.
         </div>
         
         <div class="para">Anno m
            <sup>o</sup>c
            <sup>o</sup>l
            <sup>o</sup>vi
            <sup>o</sup>. (1156). Commissum est navale prælium inter Godredum et Sumerledum in nocte epiphaniæ
            Domini, et magna strages hominum ex utraque parte facta est. Cum autem dies illucesceret,
            pacificati sunt; et diviserunt inter se regnum insularum, factumque est regnum bipartitum
            a die illa usque in præsens tempus; et hæc fuit causa ruinæ regni insularum, ex quo
            filii Sumerledi occupaverunt illud.
         </div>
         
         <div class="para">Anno m
            <sup>o</sup>c
            <sup>o</sup>l
            <sup>o</sup>viij
            <sup>o</sup>. (1158). Venit Sumerledus in Manniam cum quinquaginta tribus navibus, et commisit
            prælium cum Godredo, et fugavit eum, et totam insulam vastavit, et abiit. Godredus
            vero transfretavit ad Norwegiam quærere auxilium contra Sumerledum.
         </div>
         
         <div class="para">Licet hic introserere quoddam miraculum de sancto Machuto confessore Domini.</div>
         
         <div class="para">Eodem tempore, cum adhuc Sumerledus esset in Mannia in portu 
            <span class="pageRef">[11] </span>quæ vocatur Ramso, nuntiatum est exercitui eius ecclesiam Sancti Machuti multis pecuniis
            esse refertam; hic enim locus omnibus ad se confugientibus propter reverentiam sanctissimi
            confessoris sui Machuti cunctis periculis tutum refugium existebat. Unus autem ex
            principibus ceteris potentior, Gillocolmus nomine, suggessit Sumerledo de prædictis
            pecuniis, nihilque pertinere asserebat ad sancti Machuti pacem, si ea animalia, quæ
            extra ambitum coemiterii pascebantur, ad victum exercitus ducerentur. At Sumerledus
            negare coepit, dicens se nullo modo posse permittere sancti Machuti pacem violari.
            E contra Gillocolmus instabat magnis precibus, postulans ut sibi cum suis daretur
            licentia eundi illuc, et reatum sibi imputari concessit. Quo audito Sumerledus, licet
            invitus, permisit ei et dixit: «Inter te et sanctum Machutum sit, ego et exercitus
            meus innocentes erimus, nec prædæ vestræ participationem curamus.» Tunc Gillocolmus
            lætus effectus venit ad suos, convocatisque tribus filiis suis et universis suis clientibus,
            præcepit ut ea nocte omnes essent parati, quatinus primo diluculo, facto impetu, irruerent
            ex improviso super ecclesiam sancti Machuti, quæ inde ad duo milliaria distabat. Rumor
            interim pervenit ad ecclesiam de adventu hostium; qui omnes tanto terrore perculit,
            ut multi ex populo qui ibi erant fugerent de ecclesia, et in abditis rupium et specubus
            se occultarent. Cetera mutitudo (sic! s. 11, s. 53 pdf), infinitis clamoribus, tota nocte misericordiam dei per merita
            sancti Machuti implorabant. Sexus vero infirmior, dissolutis crinibus, ejulantes,
            discurrebant circa parietes ecclesiæ, magnis vocibus clamantes: «Ubi es modo Machute,
            ubi sunt miracula tua quæ usque nunc operabaris in loco isto? numquid propter peccata
            nostra nunc discedes, et derelinques populum tuum in tali angustia? Et, si non propter
            nos, saltem propter honorem nominis tui hac vice nos adjuva!» His, et hujuscemodi
            vocibus, motus, ut credimus, sanctus Machutus, eorum miseriis misertus, eos de instanti
            periculo liberavit, et hostem eorum atroci genere mortis damnavit. Nam prædictus Gillo-Colmus
            cum se sopori dedisset in tentorio suo, apparuit ei sanctus Machutus toga candida
            præcinctus, baculumque pastoralem manu tenens. Cumque ante lectum ejus astaret, his
            eum verbis 
            <span class="pageRef">[12] </span>aggreditur: «Quid», inquit, mihi et tibi est Gillo-Colme? Quid tibi aut tuis nocui
            quia nunc disponis locum meum prædari?» Ad hæc Gillo-Colmus respondit : «Quis», inquit,
            «es tu?» At ille ait: «Ego sum servus Christi Machutus, cujus tu ecclesiam contaminari
            conaris, sed non proficies.» Quo dicto, baculum, quem manu tenuerat, in sublime erexit,
            et punctum ei per cor illius transfixit. At ille miser diro clamore emisso omnes qui
            circumquaque in papilionibus erant somno excussit. Iterum Sanctus eum transfixit,
            iterum ipse clamavit. Tertio Sanctus idem fecit, tertio ille clamavit. Filii vero
            ejus et omnes sui his clamoribus turbati accurrunt ad eum, sciscitantes quidnam ei
            acciderat. At ille vix linguam movere valens, cum gemitu dixit: «Sanctus Machutus
            hic affuit, meque tribus ictibus baculo suo transfigens occidit. Sed ite citius ad
            ecclesiam ejus, et adducite baculum et presbyteros et clericos, ut intercedant pro
            me ad sanctum Machutum, si forsitan indulgeat mihi quæ adversus eum facere diposui.»
            Qui celeriter jussa complentes rogaverunt clericos ut sumpto baculo sancti Machuti
            secum visitarent dominum suum qui jam in extremis esse videbatur. Narraverunt autem
            eis omnia quæ ei contigerant. Audientes hæc presbyteri et clerici et cetera multitudo,
            gavisi sunt gaudio magno, miseruntque cum eis quosdam ex clericis cum baculo. Qui
            cum coram eo stetissent, videntes eum jam pene exanimem, nam paulo ante loquelam amiserat,
            unus clericorum imprecatus est dicens: «Sanctus Machaldus», inquit, «qui te coepit
            punire, non desistat donec te ad interitum ducat, ut ceteri videntes et audientes
            discant locis sanctis majorem reverentiam præbere.» Quibus dictis clerici ad sua sunt
            reversi, post quorum discessum coepit tanta multitudo muscarum grandium et tetrarum
            circa faciem ejus et ora volitare, ut non poterant nec ipse nec qui ei assisterant
            (!) eas abigere. Sic cum magnis tormentis et cruciatibus circa sextam diei horam expiravit.
            Quo defuncto tantus terror invasit Sumerledum et exercitum ejus, ut statim, accedente
            maris reumate, et navibus fluitantibus, amoverent classem de portu illo, sicque cum
            summa festinatione ad proprias terras sunt reversi.
         </div>
         
         <div class="para">Anno m
            <sup>o</sup>c
            <sup>o</sup>lx
            <sup>o</sup>iv
            <sup>o</sup>. (1164). Sumerledus collegit classem centum 
            <span class="pageRef">[13] </span>sexaginta navium, et applicuit apud Rinfriu, volens totam Scotiam sibi subjugare.
            Sed ultione divina a paucis superatus, cum filio suo et innumerabili populo ibidem
            occisus est. Eodem anno bellum fuit apud Ramso inter Reginaldum fratrem Godredi et
            Mannenses; et propter dolum cujusdam Vicecomitis, Mannenses in fugam conversi sunt
            et Reginaldus coepit regnare. Quarto autem die supervenit Godredus de Norwegia cum
            magna multitudine armatorum, et fratrem suum Reginaldum comprehendit, et oculis et
            genitalibus privavit. Eodem anno obiit Malcolmus Rex Scotiæ, et frater ejus Willelmus
            ei successit in regnum.
         </div>
         
         <div class="para">Anno m
            <sup>o</sup>c
            <sup>o</sup>lx
            <sup>o</sup>vi
            <sup>o</sup> (1166). Duo cometæ apparuerunt ante solis ortum mense Augusti, unus ad austrum, altera
            ad aquilonem.
         </div>
         
         <div class="para">Anno m
            <sup>o</sup>c
            <sup>o</sup>lxx
            <sup>o</sup>i
            <sup>o</sup>. (1171). Richardus comes de Penbroc transfretavit in Yberniam, et Dubliniam cum magna
            parte Yberniæ subjugavit.
         </div>
         
         <div class="para">Anno m
            <sup>o</sup>c
            <sup>o</sup>lxx
            <sup>o</sup>i
            <sup>o</sup>. (1171). Henricus rex Angliæ fecit coronari filium suum Henricum puerum in regem
            apud Lundoniam .xi. kal. Junii, et in die Dominica consecrari a Rogero usurpatore
            Eboracensi archiepiscopo; qui in alienam provinciam jus et officium alienum contra
            canones per regis et propriam tyrannidem, vivente venerabili Thoma Archiepiscopo Cantuariæ
            et in Galliis exulante, sibi usurpavit. Eodem anno, in festivitate apostolorum Petri
            et Pauli, subito terræ motus ingens et horrendus factus est.
         </div>
         
         <div class="para">Anno m
            <sup>o</sup>c
            <sup>o</sup>lxx
            <sup>o</sup>i
            <sup>o</sup>. (1171). Beatæ memoriæ Thomas Cantuariæ Archiepiscopus et apostolicæ sedis legatus,
            Primas totius Angliæ, verus Christi martyr, pro justitia in ecclesia suæ sedis detruncatus
            est.
         </div>
         
         <div class="para">Anno m
            <sup>o</sup>c
            <sup>o</sup>lxx
            <sup>o</sup>vi
            <sup>o</sup>. (1176). Johannes de Cursi sibi subjugavit Ultoniam. Eodem anno Vivianus, apostolicæ
            sedis legatus Cardinalis, venit in Manniam, et legationis suæ officium complens Godredum
            regem legitime desponsari fecit cum uxore sua nomine Phingola, filia Mac Loclen filii
            Murkartac regis Yberniæ, matre scilicet Olavi qui tunc triennis erat. Desponsavit
            autem eos Silvanus Abbas de Rieualis. Ipsa die Godredus rex dedit in oblationem venerabili
            Abbati Silvano partem terræ apud Mirescog, 
            <span class="pageRef">[14] </span>ubi mox monasterium construxit; sed processu temporis terra tota cum monachis concessa
            est abbatiæ Sanctæ Mariæ de Russin.
         </div>
         
         <div class="para">Anno m
            <sup>o</sup>c
            <sup>o</sup>lxxx
            <sup>o</sup>ij
            <sup>o</sup>. (1182). Reginaldus filius Eacmarcat in Manniam veniens, quidam scilicet vir de regali
            genere, cum magna turba hominum, absente rege, primo congressu quosdam qui litora
            custodiebant fugavit, et occidit ex iis circiter .xxti homines. Postea vero eadem
            die congregati Mannenses in unum ei viriliter occurrerunt, ipsumque cum omnibus pene
            suis occiderunt.
         </div>
         
         <div class="para">Anno m
            <sup>o</sup>c
            <sup>o</sup>l
            <sup>o</sup>xxx
            <sup>o</sup>iij
            <sup>o</sup>. (1183). Obiit Fogolt Vicecomes de Mannia.
         </div>
         
         <div class="para">Anno m
            <sup>o</sup>c
            <sup>o</sup>l
            <sup>o</sup>xxx
            <sup>o</sup>v
            <sup>o</sup>. (1185). Sol passus est eclipsim in die apostolorum Philippi et Jacobi ita ut stellæ
            apparerent.
         </div>
         
         <div class="para">Anno m
            <sup>o</sup>c
            <sup>o</sup>lxxx
            <sup>o</sup>vij
            <sup>o</sup>. (1187). Capta est Ierusalem a paganis, et Sancta Crux sublata est Damascum. Eodem
            anno obiit Godredus rex insularum .iiij
            <sup>o</sup>. idus Novembris in insula Sancti Patricii in Mannia. Prima vero æstate translatum
            est corpus ejus ad insulam quæ vocatur Hy. Reliquit sane tres filios, Reginaldum,
            Olavum et Yvarum. Reginaldus robustus tunc juvenis fuit in insulanis partibus, Olavus
            vero tenellus adhuc puer morabatur in Mannia.
         </div>
         
         <div class="para">Godredus, dum adhuc viveret, Olavum filium suum regni hæredem constituit, quia ad
            ipsum jure spectabat hæreditas, nam de legitimo matrimonio natus fuit, præcepitque
            omni Manensi populo, ut eum post suum obitum, sicut decebat, regem constituerent,
            atque irrefragabile conservarent ei suæ fidei juramentum. Sed mortuo Godredo Mannenses
            legatos suos ad insulas propter Reginaldum miserant, quia vir strenuus et fortioris
            ætatis fuerat, et eum sibi regem constituerunt. Timebant vero imbecillitatem
            <sup>
               <a href="#to7" name="back7">7</a>
            </sup> Olavi, utpote decennis pueri, et arbitrabantur, quod is qui se propter ætatis teneritudinem
            regere nesciebat, subjectum sibi populum gubernare minime potuisset. Et hæc fuit causa
            pro qua Mannensis populus Reginaldum sibi regem constituit.
         </div>
         
         <div class="para">
            <span class="pageRef">[15] </span>Anno m
            <sup>o</sup>c
            <sup>o</sup>lxxx
            <sup>o</sup>viij
            <sup>o</sup>. (1188). Reginaldus filjus Godredi coepit regnare super insulas. Eodem anno occisus
            est Murcardus vir potens et strenuus in omni regno insularum.
         </div>
         
         <div class="para">Anno m
            <sup>o</sup>c
            <sup>o</sup>lxxx
            <sup>o</sup>ix
            <sup>o</sup>. (1189). Obiit Henricus rex Angliæ, cui successit Ricardus filius ejus. Eodem anno
            obiit Rodolfus, Abbas de Furnes, in Mellefonte.
         </div>
         
         <div class="para">Anno m
            <sup>o</sup>c
            <sup>o</sup>xc
            <sup>o</sup>. (1190). Philippus rex Franciæ et Ricardus rex Angliæ profecti sunt Ierusalem cum
            magnis exercitibus.
         </div>
         
         <div class="para">Anno m
            <sup>o</sup>c
            <sup>o</sup>xc
            <sup>o</sup>ij
            <sup>o</sup>. (1192). Commissum est bellum inter filios Sumerledi Reginaldum et Engus, in quo
            bello multi vulnerati corruerunt. Engus tamen victoriam obtinuit. Eodem anno Abbatia
            Sanctæ Mariæ de Russin translata est ad Dufglas, ibique per quatuor armos habitantes
            iterum ad Russin reversi sunt.
         </div>
         
         <div class="para">Anno m
            <sup>o</sup>c
            <sup>o</sup>xc
            <sup>o</sup>iij
            <sup>o</sup>. (1193). Ricardus rex Angliæ reversus est ab Jerosolimis, et in Almannia captus est;
            pro cujus redemptione Anglia persolvit centum millia marcharum.
         </div>
         
         <div class="para">Anno m
            <sup>o</sup>c
            <sup>o</sup>xc
            <sup>o</sup>iij
            <sup>o</sup>. (1193). Obiit Michael episcopus insularum apud Fontanas, cvi successit Nicholaus
            in episcopatum.
         </div>
         
         <div class="para">Anno m
            <sup>o</sup>cc
            <sup>o</sup>iiij
            <sup>o</sup>. (1204). Hugo de Lacy venit cum exercitu Ultoniam et commisit bellum cum Johanne
            de Cursi, eumque comprehendit et vinculis mancipavit, et Ultoniam sibi subjugavit.
            Postea vero Johannem liberum ire permisit. Qui cum dimissus esset venit ad regem Reginaldum,
            a quo honorifice susceptus est, quia erat gener ejus. Johannes quidem de Cursi habuit
            filiam Godredi, nomine Affricam, in matrimonium, quæ fundavit Abbatiam Sanctæ Mariæ
            de Jugo Dei, quæ ibidem sepulta est.
         </div>
         
         <div class="para">Anno m
            <sup>o</sup>cc
            <sup>o</sup>v
            <sup>o</sup>. (1205). Johannes de Cursi iterum resumptis viribus congregavit copiosam multitudinem,
            sed et Reginaldum regem Insularum cum centum ferme navibus secum duxit ad Ultoniam.
            Cumque applicuissent in portum qui vocatur Stranfeord, segniter obsederunt castellum
            de Rath. Supervenit autem Walterus de Lacy cum exercitu magno, et eos cum magna confusione
            fugavit, ex quo tempore Johannes de Cursi nunquam terram suam recuperavit.
         </div>
         
         <div class="para">Anno m
            <sup>o</sup>cc
            <sup>o</sup>x
            <sup>o</sup>. (1210). Engus filius Sumerledi cum tribus filiis suis occisus est. Eodem anno Johannes
            rex Angliæ classem 
            <span class="pageRef">[16] </span>quingentarum navium ad Yberniam duxit, eamque sibi subjugavit, et mittens partem exercitus
            sui cum comite quodam nomine Fulco ad Manniam, eam in una quindena fere omnino devastaverunt,
            et suscipientes obsides ex ea reversi sunt in patriam suam. Reginaldus autem rex et
            optimates ejus non erant in Mannia.
         </div>
         
         <div class="para">Anno m
            <sup>o</sup>cc
            <sup>o</sup>xvii
            <sup>o</sup>. (1217). Obiit Nicolaus episcopus insularum, et sepultus est in Ultonia in domo de
            Benchor, cui successit Reginaldus in episcopatu.
         </div>
         
         <div class="paraCenter">Libet adhuc, ad ædificationem legentium, de gestis Reginaldi et Olavi fratrum aliquid
            compendiosius retexere.
         </div>
         
         <div class="para">Reginaldus dedit fratri suo Olavo insulam quandam quæ vocatur Lodhus, quæ ceteris
            insulis latior esse dicitur, sed raris colitur incolis, quod montuosa et saxosa sit,
            et tota fere inarabilis. Incolæ vero illius plerumque de venatione et piscatura vivunt.
            Ad hanc ergo insulam possidendam Olavus profectus est, et habitavit in ea, pauperem
            ducens vitam. Cumque vidisset eam ad sustentationem suam et sui exercitus minime sufficere,
            accessit fiducialiter ad Reginaldum fratrem suum, qui tunc morabatur in insulis, et
            sic allocutus est eum; «Frater», inquit, «et domine mi rex, tu nosti quod regnum insularum
            ad me jure hæreditario pertinuit, sed quia Dominus ad hoc gubernandum te elegerat,
            non invideo tibi, nee moleste fero, te esse in regali culmine sullimatum. Nunc ergo
            te deprecor, ut provideas mihi aliquam portionem terræ in insulis, in qua honeste
            cum meis possim vivere; nam insula Lodhus, quam mihi dedisti, me sustentare non valet.»
            Quod cum audiisset frater ejus Reginaldus, habiturum se cum suis super hoc promittebat
            consilium; et crastina die ei super hac petitione sua responsurum. Cum crastina dies
            illuxisset, et Olavus vocatus venisset ad colloquium Reginaldi, iussit eum Reginaldus
            comprehendi et catenis vinciri, vinctumque duci ad Willelmum regem Scotiæ, ut penes
            ipsum in carcere servaretur; quod ita factum est, fuitque Olavus catenatus in carcere
            regis Scotiæ fere septem annis. Septimo autem anno obiit Willelmus rex Scotiæ, cui
            successit Alexander filius eius, qui antequam moreretur, jussit ut omnes vincti, qui
            
            <span class="pageRef">[17] </span>apud eum carceribus tenebantur, liberarentur. Olavus igitur liberatus a vinculis et
            suæ redditus libertati venit ad Manniam ad Reginaldum fratrem suum, moxque cum non
            modico comitatu virorum nobilium ad Sanctum Jacobum profectus est; rediensque de peregrinatione
            venit iterum ad Reginandum (!) fratrem suum, et pacifice susceptus est ab eo. Ipso
            tempore fecit Reginaldus Olavum fratrem suum desponsare uxorem filiam cujusdem nobilis
            de Kentyre, germanam uxoris suæ, nomine Lauon, deditque ei Lodhus prædictam insulam
            in possessionem, profectusque est Olavus cum uxore sua, valedicens fratri suo, et
            habitavit in Lodhus.
         </div>
         
         <div class="para">Post aliquantos autem dies Reginandus (!) episcopus insularum, qui successit Nicholao
            Episcopo, venit ad insulanas partes ut visitaret ecclesias. Cvi occurrens Olavus cum
            gaudio, et lætus de adventu ejus, utpote filii sororis suæ, jussit magnum convivium
            præparari. Reginandus vero dixit ad Olavum: «non communicabo tecum, frater, donec
            ab illiciti matrimonii vinculo canonice catholica te solvat ecclesia;» et addidit:
            «an ignoras quia consobrinam mulieris, quam nunc habes uxorem, ante habuisti?« Nec
            abnuit Olavus, quod verum fuerat, et consobrinam ejus se multo tempore concubinam
            habuisse testatus est. Congregata igitur synodo, Reginaldus episcopus Olavum Godredi
            filium et Lauon uxorem suam canonice separavit. Post hæc Olavus Scristinam (!) filiam
            Ferkkar Comitis de Ros duxit in matrimonium.
         </div>
         
         <div class="para">Dolens autem uxor Reginaldi regis, regina Insularum, tunc temporis super disjunctione
            sororis suæ et Olavi, et mota felle amaritudinis, totius quoque discordiæ seminatrix
            inter Reginaldum et Olavum, misit literas latenter sub nomine Reginaldi regis ad Godredum
            filium suum ad insulum Ski, ut Olavum comprehenderet et occideret. Godredus mox, auditis
            litteris, collegit exercitum, et revera perversam matris peracturus voluntatem, si
            posset, venit ad Lodhus. Olavus vero cum paucis viris ascendens scapham modicam, et
            vix fugiens a facie Godredi, venit ad socerum suum Comitem de Ros. Godredus autem,
            tota fere destructa insula et occisis quibusdam hominibus, redit ad propria.
         </div>
         
         <div class="para">
            <span class="pageRef">[18] </span>Eo tempore Vice-Comes de Ski vir strenuus et potens in omni regno insularum Pol filius
            Boke fugit a facie Godredi, eo quod neci Olavi consentire noluit, et habitavit cum
            comite de Ros una cum Olavo. Paucis transactis diebus Olavus et prædictus Vicecomes
            amicitiæ foedus inierunt, mediante utriusque juramento, et venerunt pariter cum una
            navi ad Ski et occultaverunt se in abditis locis aliquantis diebus. Denique missis
            exploratoribus didicerunt, quod Godredus in quadam insula, quæ vocabatur insula sancti
            Columbæ, secure cum paucis hominibus moraretur. Et coadunantes sibi omnes amicos et
            notos suos, et eos qui se sponte sibi jungere voluerunt, intempestæ noctis silentio
            tractis quinque navibus de proximo maris litore, quod ad duorum stadiorum spatium
            distabat a prædicta insula, insulam circumdederunt. Godredus autem et qui cum ipso
            fuerant surgentes primo diluculo et videntes se undique circumceptos (!) ab hostibus
            obstupuerunt. Sed armis induti bellicis viriter resistere conati sunt, sed frustra,
            nam circa horam diei nonam Olavus et Pol prædictus Vicecomes cum omni suo exercitu,
            insulam ingressi sunt; et occisis omnibus, quos extra cepta (!) ecclesiæ repererunt,
            Godredum comprehensum oculis et genitalibus privaverunt. Quo (!) tamen facto Olavus
            non concessit, nee resistere potuit propter filium Boke prædictum Vicecomitem. Factum
            est hoc anno gratiæ m
            <sup>o</sup>cc
            <sup>o</sup>xx
            <sup>o</sup>iij
            <sup>o</sup>.
         </div>
         
         <div class="para">In proxima æstate, acceptis obsidibus ab universis magnatibus insularum, Olavus cum
            classe triginta duarum navium venit ad Manniam, applicuitque apud Rognalswaht. Ipso
            tempore Reginaldus et Olavus diviserunt inter se regnum insularum, data Mannia Reginaldo
            super portione sua cum regali nomine. Olavus vero acceptis cibariis ab populo Manniæ,
            cum comitatu suo ad portionem suam insularum rediit. Sequenti anno Reginaldus, assumpto
            secum Alano domino Galwediæ, cum Mannensibus ad insulanas partes profectus est, ut
            partem terræ quam dederat Olavo fratri suo auferret ab eo, et eam iterum suo dominio
            subjugaret. Sed quia Mannensibus contra Olavum vel insulanos pugnare non libuit, eo
            quod diligerent eos, Reginaldus et Alanus Dominus Galwediæ nihil perficientes ad propria
            reversi sunt.
         </div>
         
         <div class="para">
            <span class="pageRef">[19] </span>Post modicum temporis Reginaldus sub occasione eundi ad curiam Domini Regis Angliæ
            accepit a populo Manniæ centum marchas et profectus est ad curiam Alani domini Galwediæ.
            Eodem tempore dedit filiam suam filio Alani in matrimonium. Quod audientes Mannenses
            indignati sunt valde, et mittentes propter Olavum constituerunt eum sibi Regem.
         </div>
         
         <div class="para">Anno gratiæ m
            <sup>o</sup>cc
            <sup>o</sup>xx
            <sup>o</sup>vi
            <sup>o</sup>. Recuperavit Olavus hæreditatem suam, regnum videlicet Manniæ et insularum, quod
            Reginaldus frater ejus gubernaverat per .xxx
            <sup>ta</sup>. et .viij. annos, et regnavit secure duobus annis.
         </div>
         
         <div class="para">Anno m
            <sup>o</sup>cc
            <sup>o</sup>xx
            <sup>o</sup>viij.
            <sup>vo</sup>. Olavus cum omnibus optimatibus Manniæ et fortiori parte populi transfretavit ad
            insulas. Paulo post Alanus dominus Galwediæ et Thomas Comes Etholice, (!) et Reginaldus
            rex venerunt ad Manniam cum magno exercitu, et totam australem partem Manniæ vastaverunt,
            et ecclesias spoliaverunt, et viros quotquot capere poterant occiderunt, et redacta
            est australis pars Manniæ fere in solitudinem. Et post hæc reversus est Alanus cum
            exercitu suo in terram suam, et reliquit balivos suos in Mannia, qui redderent ei
            tributa patriæ. Supervenit autem Olavus rex et fugavit eos, et recepit regnum suum.
            Et coeperunt Mannenses, qui antea circumquaque dispersi fuerant, congregari et confidenter
            habitare.
         </div>
         
         <div class="para">Eodem anno inopinate, media nocte, hyemali tempore, venit Reginaldus rex de Galwedia
            cum quinque navibus, et in eadem nocte combussit omnes naves Olavi fratris sui et
            omnium optimatum Manniæ apud insulam Sancti Patricii, et circumiens terram pacemque
            petens a fratre suo mansit apud portum qui dicitur Rognalswath fere .xl. diebus. Interim
            vero adtraxit animos omnium Insulanorum, qui erant in australi parte Manniæ, ad se,
            et associabat eos sibi. Quidam autem eorum juraverunt ei se animas suas in mortem
            posituros pro ipso, donec dimidium regnum insularum sortiretur. E contra Olavus rex
            omnes aquilonares Manniæ adunavit ad se et in tantum eis loquens prævaluit, quod conglutinata
            est anima eorum cum ipso; factumque est in quarta decima die mensis Februarii, in
            festo scilicet Sancti Valentini martyris. Venit Olavus rex ad locum qui dicitur Tyngvalla
            
            <span class="pageRef">[20] </span>cum populo suo et ibi paululum exspectabat. Appropinquante autem Reginaldo fratre
            ejus ad locum, et populum per turmas disponente, ut cum fratre dimicaret, accessit
            Olavus cum suis obviam eis; et subito irruens in eos fugavit eos quasi oves, et venientes
            viri impii ad regem Reginaldum interfecerunt eum in eodem loco, nesciente tamen fratre
            ejus; quod cum audisset graviter tulit, nunquam tamen in vita sua vindictam sumpsit
            de morte ejus. Et multis ibidem interfectis venientes prædones ad australem partem
            Manniæ vastaverunt eam, et fere absque habitatore reliquerunt. Monachi autem de Russin
            transtulerunt corpus Reginaldi regis ad Abbatiam Sanctæ Mariæ de Furnes, ibique sepultus
            est in loco quem sibi vivens elegerat.
         </div>
         
         <div class="para">Post hæc Olavus adiit curiam regis Norvegiæ, sed antequam illuc perveniret, Hacho
            rex Norvegiæ virum quendam nobilem de regali genere nomine Husbac filium Owmundi regem
            super Soderenses insulas constituit, vocavitque nomen ejus Haconem. Venit autem idem
            Haco cum Olavo et Ghotdredo (!) Don filio Reginaldi, et cum multo comitatu Norwegiensium
            ad Soderenses insulas. Cumque venissent ad Insulam, quæ vocatur Both, et castellum,
            quod in ea est, expugnare voluissent, prædictus Haco ictu lapidis percussus interiit,
            sepultusque est in Iona insula.
         </div>
         
         <div class="para">Anno domini m
            <sup>o</sup>cc
            <sup>o</sup>xxx
            <sup>o</sup>. Venit Olavus cum Gotdredo Don et Norwegiensibus ad Manniam, diviseruntque inter
            se regnum
            <sup>
               <a href="#to8" name="back8">8</a>
            </sup> Manniæ et Insularum, scilicet Olavus et Gotdredus. Olavus Manniam obtinuit; Godredus
            vero ad insulanas partes profectus in insula quæ vocatur Lodws occisus est. Quo mortuo,
            Olavus regnum Manniæ et Insularum usque ad obitum . . . . .
         </div>
         
         <div class="para">Anno m
            <sup>o</sup>cc
            <sup>o</sup>xxx
            <sup>o</sup>vij
            <sup>o</sup>., xij
            <sup>o</sup>. kal. Junii obiit Olavus Godredi filius rex Manniæ et Insularum apud Insulam Sancti
            Patricii, sepultusque est in Abbatia Sanctæ Mariæ de Russin. Undecim annis regnavit
            Olavus in Mannia, duobus annis regnavit vivente Reginaldo fratre suo, et .ix. annis
            post mortem ejus regnum obtinuit. Quo mortuo, coepit Haraldus filius ejus regnare
            pro eo. Quatuordecim annorum erat Haraldus cum regnare coepisset, 
            <span class="pageRef">[21] </span>et .xii. annis regnavit. In ipsa igitur æstate qua regnare coepit in Mannia ad insulanas
            partes cum omnibus optimatibus suis transfretavit, constituitque Loglennum quendam
            de consanguineis suis custodem Manniæ, donec rediret de insulis, veniensque ad insulas
            gaudenter et honorifice ab insulanis susceptus est. In sequenti auptumpno (!) misit
            Haraldus tres filios Nel, Dufgaldum, Thorquellum, Molmore, et quendam amicum suum,
            Joseph nomine, ad Manniam, et applicuerunt apud insulam Sancti Patricii. Facta est
            igitur in vicesima quinta die mensis Octobris, quæ fuit tertia dies adventus filiorum
            Nel ad Manniam, congregatio totius Mannensis populi apud Tingualla, ad quam congregationem
            venerunt tres filii Nel cum omnibus viris, quos secum de insulanis partibus adduxerant.
            Venit et prædictus Loglennus custos Manniæ cum omnibus amicis suis et universis, quos
            ipsa die sibi associare potuerat, ad locum concionis, timebant enim filios Nel eo
            quod inimicitiæ essent inter eos. In ipsa igitur concione, cum diu in alterutrum inimicitiæ
            verba jactarent, et acri verborum certamine litigarent, nullatenus ad concordiam flecti
            possent, de conventu populi exilierunt, et in alterutrum hostiliter irruerunt; prævaluerunt
            quoque viri, qui cum Loglenno fuerant, et occiderunt in eodem loco duos filios Nel,
            Dufgaldum et Mormore (!), et prædictum Joseph amicum Haraldi regis; ceteri vero fugerunt.
            Quo facto, concio populi dissoluta est, et unusquisque in domum suam reversus est.
            In sequenti vernali tempore venit Haraldus de insulanis partibus ad Manniam, applicuitque
            apud portum qui dicitur Rognalwac (!). Eodem die Loglennus cum omnibus suis a facie
            Haraldi fugiens, ad partes Valliæ navigaverat; tulitque secum Godredum Holavi (!)
            filium alumpnum suum, puerum bonæ indolis. Peracta igitur ipsa die navigando, et ampliori
            parte noctis, finibus Valliæ appropinquabant. Cumque voluntatis suæ portum cuperent
            introire, subito factus est illis ventus contrarius; et orta tempestate valida a desiderato
            portu repulsi sunt, et in eisdem finibus, in quodam scopuloso loco, naufragium pertulerunt.
            Loglennus igitur cum fere primus terram ascenderet, et Godredum alumpnum suum clamantem
            post tergum exaudisset, resiluit in navem, volens dare animam 
            <span class="pageRef">[22] </span>suam pro puero. Cumque puerum amplexaretur, et summo conamine eum ad aridam vellet
            deducere, a superioribus tabulis navis ad inferiora delapsi ambo pariter submersi
            sunt. Erat enim navis tota usque ad superiores tabulas impleta fluctibus; ita ut non
            tam navis inter undas, quam undæ jam intra navem esse viderentur. Submersi sunt cum
            eis alii circiter xl.
            <sup>ta</sup> viri, vix totidem liberatis.
         </div>
         
         <div class="para">Anno m
            <sup>o</sup>cc
            <sup>o</sup>xxx
            <sup>o</sup>viij
            <sup>o</sup>. Gospatricius et Gillescrist (!) filius Murkerthac, missi a rege Norwegiæ, venerunt
            ad Manniam, et expulso Haraldo a regno Manniæ, eo quod curiam regis Norwegiæ adire
            recusavit, totius patriæ principatum obtinuerunt, tributa regalia ad opus regis Norwegiæ
            capientes. Venit igitur semel et iterum Haraldus ad Manniam, et obsistentibus ei in
            littore prædictis principibus Gospatricio et Gillescrist cum exercitu suo, nec terram
            ascendere permissus est, nec quicquam ei necessarium concessum est ministrari. Rediensque
            ad Insulas ibidem moratus est.
         </div>
         
         <div class="para">Anno m
            <sup>o</sup>cc
            <sup>o</sup>xxx
            <sup>o</sup>ix
            <sup>o</sup>. Haraldus, sano et utili accepto consilio, adiit curiam domini regis Norwegiæ et
            ibidem duobus annis et amplius morabatur; peracto igitur tanto tempore apud regem
            Norvegiæ invenit tandem gratiam in conspectu ejus, et constituit eum regem super omnes
            insulas, quas Godredus, Reginaldus, et Olavus antecessores ejus possidebant, et eas
            sub sigilli sui munimine ei et successoribus, suis hæredibus, in perpetuum confirmavit.
         </div>
         
         <div class="para">Anno m
            <sup>o</sup>cc
            <sup>o</sup>xl
            <sup>o</sup>. Obiit Gospatricius apud ecclesiam Sancti Michaelis sepultusque in Abbatia Sanctæ
            Mariæ de Russin.
         </div>
         
         <div class="para">Anno m
            <sup>o</sup>cc
            <sup>o</sup>x
            <sup>o</sup>lij
            <sup>o</sup>. Haraldus Olavi filius, confirmato sibi regno Manniæ et Insularum a domino rege Norvegiæ,
            rediit de Norvegia ad insulanas partes, ubi collecta navium multitudine venit ad Manniam
            cum magno exercitu; et applicuit apud insulam Sancti Patricii, venitque universus
            populus Manniæ obviam illi in pace, et eum cum magno gaudio susceperunt. Videns autem
            Haraldus quod eum tam benigne Mannenses susceperunt, omnes quos secum de insulis adduxerat,
            datis illis cibariis, remisit ad propria, coepit quoque ex isto tempore quiete et
            pacifice 
            <span class="pageRef">[23] </span>regnare in Mannia, habuitque pacem firmissimam cum rege Angliæ et rege Scotiæ, et
            confoederatus est illis in amicitia.
         </div>
         
         <div class="para">Anno m
            <sup>o</sup>cc
            <sup>o</sup>xl
            <sup>o</sup>vij
            <sup>o</sup>. Haraldus miles factus est a Domino Henrico rege Angliæ, a quo et pater ejus; et
            cum multo honore et magnis muneribus ab eo dimissus, venit ad propria.
         </div>
         
         <div class="para">Eodem anno misit rex Norwegiæ propter Haraldum, ut ejus curiam adveniret. Qui statim
            tempore autumpnali iter arripiens per Angliam venit Norvegiam, et honorifice suscepit
            eum Dominus rex Norvegiæ, deditque ei filiam suam in matrimonium; et addidit ut magnificaret
            eum et exaltaret thronum regni ejus super omnes qui ante eum regnabant in partibus
            insulanis.
         </div>
         
         <div class="para">Eodem anno obiit beatæ memoriæ Symon Soderensis episcopus pridie kal. Martii apud
            ecclesiam Sancti Michaelis Archangeli, sepultusque est in insula Sancti Patricii in
            ecclesia scilicet Iermani (!) quam ipse ædificare ceperat. Mortuus est autem anno
            pontificatus sui octavodecimo in senectute bona. Quo mortuo communi consilio et assensu
            totius Mannensis Capituli Laurentius quidam, qui tunc Archidiaconus fuit in Mannia,
            in Episcopum electus est. Qui statim ad Norwegiam profectus est, ut se Haraldo regi
            et Nidrosiensi Archiepiscopo, a quo consecrari debuerat, præsentaret. Sed Haraldus,
            propter quasdam literas, quæ contra illum de Mannia transmissæ fuerant, nullatenus
            electioni ejus assensum præbere voluit, donec iterum cum eo rediret ad Manniam, et
            ipso præsente ab omni clero et populo eligeretur.
         </div>
         
         <div class="para">Anno m
            <sup>o</sup>cc
            <sup>o</sup>xl
            <sup>o</sup>ix
            <sup>o</sup>. Haraldus Olavi filius rex Manniæ et Insularum cum uxore sua filia regis Norvegiæ
            et cum prædicto Laurentio electo Manniæ et Insularum, et cum multis aliis nobilibus
            viris, venit de Norvegia circa festum Sancti Michaelis Archangeli, redire volens ad
            propria; cumque venisset prope fines Iadlandie, exorta tempestate valida, naufragium
            pertulit, et cum omni comitatu suo submersus est; cujus interitus causa doloris extitit
            omnibus qui noverant eum. Cui successit Reginaldus frater ejus in regnum.
         </div>
         
         <div class="para">Anno m
            <sup>o</sup>cc
            <sup>o</sup>xl
            <sup>o</sup>ix
            <sup>o</sup>. Coepit Reginaldus Olavi filius regnare in Mannia pridie nonas Maji; et tricesima
            die mensis ejusdem, 
            <span class="pageRef">[24] </span>tertio videlicet kal. Junii, occisus est ab Yuaro milite, et a suis, in prato quodam
            prope ecclesiam Sanctæ Trinitatis in Russin ad australem partem ejusdem ecclesiæ,
            sepultusque est in ecclesia Sanctæ Mariæ de Russin. Quo mortuo, Haraldus filius Godredi
            Don cepit regnare in Mannia.
         </div>
         
         <div class="para">Eodem tempore Alexander rex Scotiæ coadunavit navium multitudinem copiosam, subjicere
            sibi volens regnum omnium insularum; cumque pervenisset ad insulam, quæ vocatur Kerwaray,
            ibi febre correptus mortuus est. Cujus corpus ad monasterium Melrosense translatum,
            ubi honorifice traditum est sepulturæ. Coepitque Alexander filius ejus, cum adhuc
            puer esset, regnare pro eo.
         </div>
         
         <div class="para">Haraldus igitur filius Godredi Don nomen regis et dignitatem sibi usurpans in Mannia,
            omnes fere principes Haraldi regis Olavi filii exules fecit; et profugos ejus principes
            et optimates pro eis constituit.
         </div>
         
         <div class="paraCenter">Miraculum de Sancta Maria.</div>
         
         <div class="para">Fuit quidam Princeps Dofnaldus nomine vir grandævus et nobilis, qui præ ceteris specialis
            exstitit Haraldo Olavi filio. Hic igitur insecutionem Haraldi filii Godredi Don fugiens,
            venit cum filio suo puerulo ad monasterium Sanctæ Mariæ de Russin. Venit et prædictus
            Haraldus post eum ad monasterium; et quia vim ei in loco sancto inferre non potuit,
            blandis ac deceptoriis verbis eum allocutus est dicens: «Ut quid sic fugere voluisti?
            Nihil mali tibi inferre cogito,» et mediante juramento promisit ei securitatem, et
            ut libere quocunque vellet iret per patriam persuasit. Credidit homo juramento regis
            et fidei, et secutus est eum de monasterio. Post modicum temporis rex iniquo usus
            consilio. sui et juramenti oblitus et fidei, prædictum hominem comprehendi fecit et
            vinciri, ac vinctum duci in insulam quandam, quæ sita est in bosco de Mirescohc, deputatis
            ei multis custodibus. Erat igitur prædictus princeps fiduciam magnam habens in Domino.
            Quotiens vero opportune potuit, genua flectebat Domino ut eum intercessione beatæ
            Mariæ virginis matris ejus, de cujus monasterio fraudulenter ereptus fuerat, a vinculis
            liberaret. Nec defuit ei divinum auxilium. Quadam nempe die, 
            <span class="pageRef">[25] </span>cum sederet in domo cum duobus solis hominibus, ceteris egressis ad negotia sua, subito
            catena de pede ejus cecidit, et liberam ei fugiendi tribuit facultatem, sed cogitans
            secum, quod expeditius in nocte dormientibus custodibus fugere potuisset, in catenam
            pedem reponere cogitabat, sed minime potuit. Perpendens igitur quod hoc divino nutu
            gestum esset, strinxit se tunica et chlamyde, et foras exiliens fugam petiit. Videns
            alter eum custodum, qui pistoris gerebat officium, surrexit subito et secutus est
            eum; cumque paululum processisset, cupiens comprehendere fugientem, cecidit super
            quendam truncum ligni, et semifracto crure, qui paulo ante currere conabatur, manifesta
            dei virtute nunc stare non potuit. Homo autem per dei gratiam liberatus venit tertia
            die ad monasterium Sanctæ Mariæ de Russin, gratias agens deo et misericordissimæ matri
            ejus pro liberatione sua. Hæc sicut ab ore ejus didicimus, scripsimus.
         </div>
         
         <div class="para">Anno m
            <sup>o</sup>cc
            <sup>o</sup>l
            <sup>o</sup>. Haraldus filius Godredi Don vocatus per literas adiit curiam domini regis Norwegiæ,
            iratusque est ei rex eo quod regnum sibi non debitum usurparet arripere, detinuitque
            eum in Norwegia; in proposito habens, ut ei ad Soderenses partes ultra redire non
            permitteret. Eodem anno Magnus Olavi filius et Johannes filius Dugaldi et quidam Norvegienses
            venerunt ad Manniam, applicueruntque apud portum, qui dicitur Rognalswaht; misitque
            Johannes filius Dugaldi nuntios ad populum Manniæ, qui dicebant: «Hæc et hæc mandat
            vobis Johannes rex insularum.,, Quod cum audissent Mannenses, Johannem regem insularum
            nominari, et non Magnum, filium Olavi, indignati sunt valde; et ultra verba nuntiorum
            audire noluerunt. Reversi nuntii indicaverunt hæc domino suo Johanni, qui statim,
            indignatus non modice, fecit omnem suum armari exercitum, et armatum insulam Sancti
            Michaelis ascendere, dispositumque per turmas seriatim sedere fecerat, quasi mox profecturi
            essent ad prælium, jussitque omnibus ut subsequentis diei primo diluculo parati forent
            congredi cum Mannensibus, nisi quicquid ab eis petierint ultro spoponderint se daturos.
            Mannenses igitur contra se directas cernentes acies, audaciter ad littus accesserant;
            et se e contra per turmas disponentes eventum rei viriliter exspectabant. 
            <span class="pageRef">[26] </span>Recedente autem maris rheumate, quo insulæ aditus claudebatur, prædictus Johannes
            et qui cum ipso fuerant navibus suis recepti sunt, multis tamen adhuc per insulam
            evagantibus, aliis vero quæ victui necessaria fuerant præparantibus. Advesperascente
            autem die, ecce quidam juvenis, qui Yuarum militem comitabatur, cum multis de populo
            Insularum ingressi sunt et quosdam in ipso impetu homines occiderunt. Multi vero ad
            naves fugientes enatando submersi sunt. Hoc eis evenisse non ambigo merito superbiæ
            et magnanimitatis suæ, quia oblatam sibi pacem a populo terræ recusabant accipere.
            Mandavit enim eis populus Manniæ prima hora diei per internuntios dicens: «Quotquot
            a latere Domini regis Norwegiæ missi estis literas ejus nobis ostendentes terram securi
            ascendite, et quicquid nobis a sua clementia mandatum fuerit libenti animo faciemus.»
            Sed ipsi nec literas ostenderunt, nec responsum pacis dederunt, nec quicquam, quod
            iis a populo terræ oblatum fuerat, recipere voluerunt; crastina autem die cum indignatione
            magna de Mannia recedentes multos nobiles exorta tempestate naufragio perdiderunt.
         </div>
         
         <div class="para">Anno m
            <sup>o</sup>cc
            <sup>o</sup>l
            <sup>o</sup>ij
            <sup>o</sup>. Venit iterum Magnus filius Olavi ad Manniam, et susceperunt eum omnes Mannenses
            cum gaudio regemque sibi constituerunt.
         </div>
         
         <div class="para">Anno m
            <sup>o</sup>cc
            <sup>o</sup>l
            <sup>o</sup>iij
            <sup>o</sup>. Magnus Olavi filius profectus est ad curiam domini regis Norwegiæ et honorifice
            susceptus est ab eo, mansitque apud eum uno anno.
         </div>
         
         <div class="para">Anno m
            <sup>o</sup>cc
            <sup>o</sup>l
            <sup>o</sup>iv
            <sup>o</sup>. Haco rex Norvegiæ constituit Magnum filium Olavi regem super omnes insulas, quas
            antecessores ejus jure hæreditario possidebant, et eas ei et successoribus suis hæredibus,
            ut melius Haraldo fratri ejus, sigilli sui munimine in perpetuum confirmavit. Audiebant
            et videbant hæc adversarii ejus, et consternati animo contabescebant pereunte spe
            illorum. Magnus igitur rex Manniæ et Insularum constitutus a domino rege Norvegiæ
            cum magno honore dimissus venit ad propria.
         </div>
         
         <div class="para">Anno m
            <sup>o</sup>cc
            <sup>o</sup>l
            <sup>o</sup>vi
            <sup>o</sup>. Magnus rex Manniæ et Insularum adiit curiam domini regis Angliæ, quem dominus rex
            Angliæ gratanter 
            <span class="pageRef">[27] </span>et honorifice susceptum militem fecit, et cum multo honore ac preciosis muneribus
            dimisit ad propria.
         </div>
         
         <div class="para">Anno m
            <sup>o</sup>cc
            <sup>o</sup>lvij
            <sup>o</sup>. Dedicata est ecclesia Sanctæ Mariæ de Russin a venerabili domino ac patre Ricardo,
            Soderensi Episcopo, anno pontificatus ejus quinto, præsente Domino Magno rege Manniæ
            et Insularum anno regni ejus quinto, Abbate autem domino Symone.
         </div>
         
         <div class="para">
            <sup>
               <a href="#to9" name="back9">9</a>
            </sup>Anno domini m
            <sup>o</sup>cc
            <sup>o</sup>lx
            <sup>o</sup>iij
            <sup>o</sup>. Venit Haco rex Norwegiæ ad partes Scotiæ, et nihil expediens reversus est ad Orcades,
            et ibidem apud Kyrkewa mortuus, et sequenti vernali tempore delatus est in Norvegiam,
            et sepultus est in ecclesia Sanctæ Trinitatis apud Bergam.
         </div>
         
         <div class="para">Anno domini m
            <sup>o</sup>cc
            <sup>o</sup>l
            <sup>o</sup>xv
            <sup>o</sup>. .viii kal. Decembris obiit Magnus, filius Olavi regis Manniæ et Insularum, apud
            Castellum de Russyn, et sepultus est in Abbatia Sanctæ Mariæ de Russin.
         </div>
         
         <div class="para">Anno m
            <sup>o</sup>cc
            <sup>o</sup>lx
            <sup>o</sup>vi. Translatum est regnum Manniæ et Insularum ad Alexandrum regem Scottorum.
         </div>
         
         <div class="para">Anno m
            <sup>o</sup>cc
            <sup>o</sup>lxx
            <sup>o</sup>iiij. Coronatus est Edwardus rex Angliæ apud Londoniam. Eodem anno celebratum est
            consilium generale apud Lugdunum sub Gregorio decimo. Eodem anno obiit Margareta regina
            Scottiæ, filia Henrichi regis Angliæ, soror Edwardi regis. Jacet apud Dunfermeri (!).
         </div>
         
         <div class="para">
            <sup>
               <a href="#to10" name="back10">10</a>
            </sup>Anno domini m
            <sup>o</sup>cc
            <sup>o</sup>l
            <sup>o</sup>xxv
            <sup>o</sup>. Septima die mensis Octobris applicuit navigium Domini Alexandri regis Scottiæ apud
            Rognalwath; et sequenti die, ante solis ortum, commissum est prælium inter Mannenses
            et Scottos; et Scotti victores existentes occiderunt de Mannensibus in illo conflictu
            quingentos et triginta septem viros, unde quidam versificator:
         </div>
         
         <div class="paraCenter">L. decies .x. ter, et penta duo cecidere, Mannica gens de te dampna futura cave.</div>
         
         <div class="para">Anno domini in m
            <sup>o</sup>ccc
            <sup>o</sup>xiii
            <sup>o</sup>. Dominus Robertus rex Scotiæ applicuit apud Ramsa videlicet xviij
            <sup>o</sup> die Maji, cum multitudine navium; et die dominica sequenti transivit ad Moniales
            de Dufglas, 
            <span class="pageRef">[28] </span>ubi pernoctavit; et die Lunæ sequenti fecit obsessionem circa castrum de Russyn, quod
            castrum dominus Dungalli (!) Mac Dowyl tenuit contra prædictum Dominum regem usque
            diem Martis proximam post festum Sancti Barnabæ apostoli, et ipsa die dictus Dominus
            rex dictum castellum recepit.
         </div>
         
         <div class="para">
            <sup>
               <a href="#to11" name="back11">11</a>
            </sup>Anno domini m
            <sup>o</sup>ccc
            <sup>o</sup>xvi
            <sup>o</sup>. Die ascensionis Dominicæ mane ad ortum solis Ricardus le Mandevile et fratres ejus
            cum aliis magnatibus et malefactoribus de Hybernia applicuerunt ad portum de Ranaldwath
            cum navium multitudine; et exercitum ad terram imposuerunt cum armis et vexillis et
            magno apparatu et terram petierunt vel sibi ministrari subsidium de victualibus, animalibus
            et argento, quia deprædati erant per hostes super eos continue debellantes. Sub hac
            forma ad terræ communitatem nuntios miserunt talia petentes. At communitas respondit
            se eisdem nihil velle dare sed eis in campo obviare debellando. Hi vero qui erant
            ab Hybernicis revertentes retulerunt qualiter Mannenses responderunt. Tunc irati Hybernici
            cantum subito cecinerunt, et confestim paraverunt se ad prælium, et fecerunt sibi
            duas turmas processeruntque erga Mannenses quousque venerunt sub latere montis de
            Warchfel (!) in campo ubi quidam manebat nomine Johannes Mandevil, et ibi adinvicem
            obviaverunt et commissum est bellum. In prima vero aggressione adinvicem terga verterunt
            Mannenses, et ceciderunt in illo conflictu fere .xl. viri. Et Hybernici persecuti
            sunt eos in pedibus et in equis, et occiderunt et vulneraverunt magnam multitudinem,
            et spoliaverunt terram de melioribus bonis omnibus, et argentum multum diu absconditum
            in pluribus locis pace invenerunt. Post hæc venerunt ad Abbatiam de Russyn, et eam
            spoliaverunt tam de supellectilibus quam de bobus et ovibus, nihil omnino relinquentes;
            et cum taliter per mensem perendinassent, impleverunt naves suas de melioribus rebus
            terræ, et ad propria sunt reversi.
         </div>
         
         <div class="paraCenter">Hi fuerunt Episcopi qui episcopalem cathedram in Mannia susceperunt a tempore Godredi
            Crouan et aliquanto tempore ante.
         </div>
         
         <div class="para">Primus exstitit antequam Godredus Crouan regnare coepisset Roolwer Episcopus qui jacet
            apud ecclesiam Sancti Machuti. Multi 
            <span class="pageRef">[29] </span>quidem a tempore beati Patricii, qui primus fidem catholicam prædicasse fertur Mannensibus,
            exstiterunt episcopi, sed ab ipso sufficit episcoporum memoriam inchoasse. Sufficit,
            dicimus, quod qui vel quales ante ipsum episcopi exstiterunt penitus ignoramus, quia
            nec scriptum invenimus, nec certa relatione seniorum didicimus.
         </div>
         
         <div class="para">Post Roolwer exstitit Willelmus Episcopus.</div>
         
         <div class="para">Post Willelmum in diebus Godredi Crouan Hamondus filius Iole Mannicus genere episcopalem
            suscepit cathedram.
         </div>
         
         <div class="para">Huic successit in episcopatum Gamaliel Anglicus genere qui jacet apud Petarborch in
            Anglia.
         </div>
         
         <div class="para">Post hunc Ragnaldus Norwegiensis genere Mannensem ecclesiam gubernandam suscepit.
            Huic primo tertiæ ecclesiarum Manniæ a personis concessæ fuerunt, ut deinceps liberi
            ab omni episcopali exactione fore potuissent.
         </div>
         
         <div class="para">Huic successit in episcopatum Cristinus Archadiensis genere qui jacet in Benchorensi
            monasterio.
         </div>
         
         <div class="para">Post hunc Michael Mannensis genere vir vitæ venerabilis, et clarus mitis monachus
            quidem actu et habitu, pontificatum susceperat; et hic ultimum vitæ diem in bona senectute
            finiens apud Fontanas honorifice jacet.
         </div>
         
         <div class="para">Huic successit Nicolaus Erchadiensis genere qui jacet in monasterio Bencorensi.</div>
         
         <div class="para">Post hunc Reginaldus vir nobilis de regali genere consecratus episcopus, strenue gubernabat
            ecclesiam, qui et diuturna infirmitate fatigatus sed in languore continuo non deficiens,
            sed gratias agens Deo ultimum in confessione bona exhalavit spiritum, sepultusque
            est in Abbatia Sanctæ Mariæ de Russin.
         </div>
         
         <div class="para">Huic successit Johannes filius Hefare in Episcopatum qui per quoddam miserabile ignis
            infortunium et per incuriam servientium suorum vitam finiens jacet apud Jerewos in
            Anglia.
         </div>
         
         <div class="para">Post hunc Symon Erchadiensis genere vir magnæ discretionis et in sacris scripturis
            peritus Sodorensem rexit ecclesiam; et hic apud ecclesiam Sancti Michaelis in senectute
            bona defunctus, et jacet in ecclesia Sancti Germani quam ipse ædificare coeperat,
            post cujus obitum vacabat episcopatus ferme sex annis.
         </div>
         
         <div class="para">
            <span class="pageRef">[30] </span>
            <sup>
               <a href="#to12" name="back12">12</a>
            </sup>Post Symonem vero venerabilem Sodorensem episcopum Ricardus genere Anglicus Romæ ab
            Archiepiscopo Nidrosiensi consecratus Sodorensem rexit ecclesiam per viginti tres
            annos. Et hic veniens a generali concilio a. d. mcclxxiiij. obiit apud Langalyver
            in Coplandia sepultusque est in monasterio Sanctæ Mariæ de Furness.
         </div>
         
         <div class="para">Post hunc Marcus genere Galuadiensis Sodorensem rexit ecclesiam per viginti quatuor
            annos nobilissime.
            <sup>
               <a href="#to13" name="back13">13</a>
            </sup> Exulatus tum erat per Mannenses ob quam causam interdicta erat terra per tres annos.
            Postea autem rediit revocatus, et pro relaxatione dictæ sententiæ dederunt de qualibet
            domo fumigante unum denarium, quod tamen donarium adhuc redditur antiqua ex consvetudine
            cuilibet antistiti succedenti redeunti de insulis. Prædictus autem Marcus dapsilis
            et urbanus in senectute bona obiit; cæcus erat ac sepultus in ecclesia Sancti Germani
            in insula de Holm.
         </div>
         
         <div class="para">
            <sup>
               <a href="#to14" name="back14">14</a>
            </sup>Post hunc Alanus genere Galvediensis Sodorensem rexit ecclesiam honorifice, qui obiit
            .xv. die mensis Februarii a. d. mcccxx. et sepultus est in ecclesia beatæ Mariæ de
            Rothersay in Buth.
         </div>
         
         <div class="para">Cui successit Gillebertus Mac Lelan Galvediensis genere. Episcopus fuit Sodorensis
            per duos annos et dimidium et sepultus in ecclesia prædicta de Both.
         </div>
         
         <div class="para">Postea successit Bernardus natione Scotus et sepultus est in monasterio de Kilwynyn
            in Scotia. Vixit in episcopatu quatuor annis.
         </div>
         
         <div class="para">Huic successit Thomas genere Scotus. Vixit in episcopatu octodecim annos et sepultus
            est in Scona in Scotia; obiit autem vigesimo die mensis Septembris a. d. mcccxlviii.
         </div>
         
         <div class="para">
            <sup>
               <a href="#to15" name="back15">15</a>
            </sup>Hic primus viginti solidos nomine procurationum de ecclesiis Manniæ extorsit.
         </div>
         
         <div class="para">Hic fuit primus qui decimas omnium alienorum de piscatura alecum rectoribus extorsit
            insulæ prælibatæ.
         </div>
         
         <div class="para">Anno domini .mcccxlviij. Wilhelmus Russell natione Mannicus 
            <span class="pageRef">[31] </span>Abbas monasterii Sanctæ Mariæ de Russyn electus. est per clerum insulæ Manniæ in pastorem
            ecclesiæ Sodorensis in ecclesia cathedrali Sancti Germani in Mannia in Holmo et consecratus
            est Avinione a Clemente Papa .vi
            <sup>to</sup>., atque primus electus Sodorensis ecclesiæ fuit consecratus per sedem apostolicam
            et confirmatus; nam omnes sui antecessores ab archiepiscopo Nidrosiensi videlicet
            metropolitano confirmari et consecrari assueverunt.
         </div>
         
         <div class="para">Obiit autem vigesimo primo die mensis Aprilis .mccclxxiv. apud Ramsheved et sepultus
            est in monasterio Sanctæ Mariæ de Furness, qui quidem fuit Abbas de Russyn .xviij.
            annis et vixit episcopus Sodorensis .xxvi. annis.
         </div>
         
         <div class="para">Pridie mensis Junii die Jovis, festo videlicet corporis Christi, in ecclesia cathedrali
            Sancti Germani in Mannia a. d. mccclxxiv. Johannes Donkan Mannensis quidam per clerum
            Manniæ est electus in pastorem et episcopum Sodorensem. Et in festo scilicet Sancti
            Leonardi proximo sequenti est Avenione per papam Gregorium .xi. confirmatus; et in
            festo Sanctæ Catherinæ proximo sequenti apud fratres prædicatores per Cardinalem Prænestinum
            dudum Archiepiscopum Cantuariensem
            <sup>
               <a href="#to16" name="back16">16</a>
            </sup> est solemniter cum aliis octo Episcopis consecratus. In festo autem conversionis
            Sancti Pauli a. d. .mccclxxvi. et suæ consecrationis tertio, in dicta sua ecclesia
            cathedrali fuit solempniter installatus, maximis oblationibus dicto die in sua prima
            missa pontificali acquisitis, nam interim fuit apud Boloniam in [Pic]ardia strictis
            carcere et vinculis f . . . captus sed postea .d. marchis redemptus . . . . . .
         </div>
         
      </div>
      
      
      <div xmlns="" class="chapter">
         
         <h1 class="main">APPENDIX.</h1>
         
         <h3 class="sub">No. 1. (December 9, 1203.)</h3>
         
         <div class="para">Innocentius episcopus s. s. dei dilectis filiis Celestino abbati Sancti Columbe de
            Hy Insula eiusque fratribus tam presentibus quam futuris religiosam uitam professis
            in perpetuum salutem et apostolicam benedictionem. Religiosam uitam eligentibus apostolicum
            conuenit adesse presidium, ne forte cuiuslibet temeritatis incursus aut eos a proposito
            reuocet aut robur, quod absit, sacre religionis eneruet. Eapropter dilecti in domino
            filij, uestris iustis postulationibus clementer annuimus, et prefatum monasterium
            Sancti Columbe, in quo diuino mancipati estis obsequio, sub beati Petri et nostra
            protectione suscipimus et presentis scripti priuilegio communimus, in primis siquidem
            statuentes, ut ordo monasticus, qui in eodem loco secundum deum et beati Benedicti
            regulam institutus esse dinoscitur, perpetuis ibidem temporibus inuiolabiliter conseruetur.
            preterea quascunque possessiones, quecunque bona in presentiarum iuste et canonice
            possidetis aut in futurum concessione pontificum, liberalitate regum, largitione principum,
            oblatione fidelium, seu aliis iustis modis, prestante domino, poteritis adipisci,
            firma uobis uestrisque successoribus et illibata permaneant. In quibus sub propriis
            duximus exprimenda uocabulis. locum ipsum in quo prefatum monasterium situm est cum
            omnibus pertinentijs suis. ecclesias de Insegal. de Mule. de Coluansei. de Cheldubsenaig.
            de Chelcenneg. et de Jle. Jnsulas Hy. Mule. Coluansei. Oruansei. Canei. et Calue.
            Terra de Magenburg. de Mangecheles. de Herilnean
            <sup>
               <a href="#to17" name="back17">17</a>
            </sup>. de Sotesdal. Terras Abberade in Yle. de 
            <span class="pageRef">[153] </span>Markarna. et de Camusnanesre
            <sup>
               <a href="#to18" name="back18">18</a>
            </sup>. Sane noualium uestrorum que propriis sumptibus colitis, de quibus aliquis hactenus
            non percepit, siue de uestrorum animalium nutrimentis nullus a uobis decimas exigere
            vel extorquere presumat. Sepulturam quoque illius loci liberam esse decernimus, ut
            eorum deuotioni et extreme uoluntati, qui se illic sepeliri deliberauerint, nisi forte
            excommunicati et interdicti fuerint, aut etiam publici usuarij, nullus obsistat, salua
            tamen iustitia illarum ecclesiarum, a quibus mortuorum corpora assumuntur. Obeunte
            vero te nunc eiusdem loci abbate vel tuorum quolibet successorum, nullus ibi qualibet
            subreptionis astutia seu uiolentia preponatur, nisi quem fratres communi consensu
            vel fratrum pars consilij sanioris secundum dei timorem et beati Benedicti regulam
            prouiderint eligendum. Ad indicium autem huius a sede apostolica protectionis percepte
            duos bizantios gratis oblatos solueris nobis nostrisque successoribus annuatim. Decernimus
            ergo ut nulli omnino hominj liceat prefatum locum temere perturbare aut eius possessiones
            auferre vel ablatas retinere, minuere, seu quibuslibet uexationibus fatigare, sed
            omnia integra conseruentur, eorum, pro quorum gubernatione et sustentatione concessa
            sunt, usibus omnimodis profutura, salua sedis apostolice auctoritate et diocesanorum
            episcoporum canonica iustitia. Si qua igitur in futurum ecclesiastica secularisue
            persona huius nostre constitutionis paginam sciens contra eam temere uenire temptauerit,
            secundo tertioue commonita, si non reatum suum congrua satisfactione correxit, potestatis
            honorisque sui dignitate careat reamque se diuino iudicio existere de perpetrata iniquitate
            cognoscat et a sacratissimo corpore et sanguine dei et domini redemptoris nostri Jhesu
            Christi aliena fiat atque in extremo examine districte ultioni subiaceat. Cunctis
            autem eidem loco sua iura seruantibus sit pax domini nostri Ihesu Christi, quatinus
            et hic fructum bone actionis percipiant et apud districtum iudicem premia eterne pacis
            inueniant. Amen. Amen. Amen. Datum Agnanie per manum Johannis Sancte Romane ecclesie
            subdiaconi et notarij .v. Jdus Decembris Jndictione .vij. Incarnationis dominice anno
            m
            <sup>o</sup>cc
            <sup>o</sup>iij
            <sup>o</sup>. pontificatus uero domini Innocentij pape .iij. anno sexto. (Regest. Innocentii III.
            T. II. ann. 6. ep. 180. Arch. secr. Vatican.)
         </div>
         
         <span class="pageRef">[154] </span>
         
         <div class="chapter">
            
            <h3 class="sub">No. 1. b. (May 16, 1212.)</h3>
            
            <div class="para">Omnibus Christi fidelibus, præsentem cartam inspecturis, Reginaldus Rex Insularum,
               salutem. Sciatis quod deveni homo ligius domini Regis Angliae Johannis contra omnes
               mortales quamdiu vixero, et inde ei fidelitatem et sacramentum præstiti. Et in hujus
               rei testimonium hanc chartam meam inde feci. Testibus, Domino P. Winton' episcopo.
               W. comite Sarum. G. filio Petri comite Essex. S. comite Winton'. Willielmo Briwerr.
               Guarino filio Geroldi. Apud Lameh', xvj. die Maij.
            </div>
            
            <div class="para">(Rymer Foedera I. 1. p. 105.)</div>
            
         </div>
         
         <div class="chapter">
            
            <h3 class="sub">No. 2. (September 24, 1219.)</h3>
            
            <div class="para">Rex omnibus ballivis et fidelibus suis has litteras inspecturis, salutem. Sciatis
               nos suscepisse in salvum et securum conductum dilectum et fidelem nostrum Reginaldum
               Regem de Man, et homines suos, quos secum duxerit, per totam potestatem nostram, in
               eundo versus terram suam de Man. Et ideo vobis mandamus, firmiter præcipientes, quod
               nec eidem Reginaldo Regi de Man, nec suis, malum, dampnum, aut impedimentum aliquid
               faciatis, aut fieri permittatis. Durabit autem conductus iste usque ad instans natale
               Domini, anno regni nostri quarto. Et in hujus rei testimonium, etc. Teste domino Petro
               Wintoniensi episcopo, apud Novum Templum London, vicesimo quarto die Septembris, anno,
               etc. tertio. (Rymer Foedera I. 1. 156.)
            </div>
            
         </div>
         
         <div class="chapter">
            
            <h3 class="sub">No. 3. (September 24, 1219.)</h3>
            
            <div class="para">Rex omnibus, ad quos præsentes litterae pervenerint, salutem. Sciatis quod dilectus
               et fidelis noster Reginaldus Rex de Man venit ad fidem et servitium nostrum, et nobis
               homagium suum fecit. Et ideo vobis mandamus, quod in terram ipsius Reginaldi Regis
               de Man salvo et secure veniatis, et negotia vestra ibidem expediatis, quamdiu fuerit
               ad fidem et servitium nostrum. Et in hujus, etc. Teste ut supra, anno, etc. tertio.
               (Rymer 1. c.)
            </div>
            
         </div>
         
         <span class="pageRef">[155] </span>
         
         <div class="chapter">
            
            <h3 class="sub">No. 4. (April 12, 1228.)</h3>
            
            <div class="para">Olavus Rex Manniae et Insularum habet litteras de salvo conductu veniendi in Angliam,
               cum hominibus suis quos secum duxerit, pro pace formanda inter ipsum, et Reginaldum
               fratrem suum. Duraturas a festo sancti Michaelis, anno regni nostri duodecimo, usque
               in xv. dies. Teste Rege, apud Westmonasterium, xii. die Aprilis, anno regni nostri
               xii.
            </div>
            
            <div class="para">(Rymer Foedera I. 1. 190.)</div>
            
         </div>
         
         <div class="chapter">
            
            <h3 class="sub">No. 5. (April 13, 1235.)</h3>
            
            <div class="para">Rex omnibus ballivis et fidelibus suis, etc. salutem. Sciatis quod recepimus in salvum
               et securum conductum nostrum dilectum amicum nostrum Olavum, Regem Manniae et Insularum,
               in veniendo in Angliam ad loquendum nobiscum, ibi morando et inde recedendo. Et ideo
               vobis mandamus quod prædicto Regi et hominibus suis, quos secum duxerit in veniendo
               in Angliam, ibidem morando, et inde recedendo, sicut prædictum est, nullum faciatis,
               aut fieri permittatis impedimentum, dampnum, aut gravamen. In cujus rei testimonium
               has litteras nostras fieri fecimus, duraturas usque ad festum sancti Petri ad vincula.
               Anno regni nostri decimo nono. Teste Rege, apud Windesor', decimo tertio die Aprilis.
               Per ipsum Regem. (Rym. Foed. I. 1. 207. Langeb. Scr. III. 280. not.)
            </div>
            
         </div>
         
         <div class="chapter">
            
            <h3 class="sub">No. 6, (July 11, 1235.)</h3>
            
            <div class="para">Rex dilecto et fideli suo M. filio Geroldi, justiciario suo Hiberniae, salutem. Sciatis
               nos dedisse, et carta nostra confirmasse dilecto et fideli nostro Olavo, Regi Manniae
               et Insularum, pro homagio suo et servitio custodiendi, ad custum suum, costeram maris
               Angliae versus Hiberniam, et versus insulam de Mannia, et similiter costeram maris
               Hiberniae versus Angliam, et versus prædictam insulam de Man' ne dampnum prædictis
               terris nostris Angliae et Hiberniae, pro posse suo, per mare in costeris illis possit
               evenire, quadraginta marcas, et centum crannocos frumenti, et quinque dolia vini,
               singulis annis percipienda in terra nostra Hiberniae, ad terminum Paschae, per manus
               justiciarii nostri Hiberniae, 
               <span class="pageRef">[156] </span>quamdiu prædictus Rex Manniae bene et fideliter nobis serviret, prædictas costeras
               custodiendo. Et ideo vobis mandamus, quod prædictas quadraginta marcas, et prædictos
               centum crannocos frumenti, et prædicta quinque dolia vini, singulis annis ei habere
               faciatis, sicut prædictum est; incipientes primum terminum ad Pascha proximo venturum,
               anno regni nostri xx. In cujus rei testimonium has litteras nostras patentes vobis
               mittimus. Teste Rege, apud Westmonasterium, undecimo die Julii. (Rymer Foedera I.
               1. 218. Langebek III. 230.)
            </div>
            
         </div>
         
         <div class="chapter">
            
            <h3 class="sub">No. 7. (May 24, 1236.)</h3>
            
            <div class="para">Rex omnibus ballivis et fidelibus suis, præsentes litteras inspecturis, salutem. Sciatis
               nos suscepisse in protectionem et defensionem nostram homines, terras, res, redditus,
               et omnes possessiones dilecti et fidelis nostri Olavi Regis Manniae et Insularum,
               qui, pro negotiis suis, ad partes Norwegiae de mandato Regis Norwegiae profecturus
               est. Et ideo vobis mandamus quod homines, terras, res, redditus, et omnes possessiones
               ipsius Regis Manniae et Insularum manuteneatis, protegatis, et defendatis. Nullum
               ei inde inferentes, etc. Et, si quid ei inde fuerit forisfactum, etc. Teste Rege,
               apud Merewell, vicesismo quarto die Maii.
            </div>
            
            <div class="para">(Rymer Foedera I. 1. 227. Langebek III. 231.)</div>
            
         </div>
         
         <div class="chapter">
            
            <h3 class="sub">No. 8. (February 16, 1244).</h3>
            
            <div class="para">Innocentius episcopus . . archiepiscopo Eboracensi. Ex parte dilectorum filiorum abbatis
               et conventus monasterii de Furnesio Cistercien.
            </div>
            
            <div class="para">ordinis Eboracensis diocesis fuit propositum coram nobis, quod licet ipsi, ad quos
               solummodo ius eligendi episcopum in ecclesia cathedrali de Mannia de antiqua et approbata
               consuetudine hactenus pacifice observata pertinet, virum idoneum ad eam quotiens ipsam
               vacare contingit eligant in pastorem, pro eo tamen quod electum ipsum oportet cum
               ad suam consecrationem accedit, quem interdum Eboracensis, alioquin vero Nidrosiensis
               archiepiscopus consecrare pro varietate temporum consvevit, mare periculosum et longum
               non absque apparenti et inevitabili dispendio 
               <span class="pageRef">[157] </span>transmeare, vix aut nunquam inveniunt qui prebere velit, pro eo maxime quod ecclesia
               Nidrosiensis multum est ab eadem ecclesia periculosissimi maris interiectione remota,
               electioni de se facte consensum, sicque prefata ecclesia remanens occasione huiusmodi
               viduata, sustinet maximum in spiritualibus detrimentum. Quare prefati abbas et conventus
               nobis humiliter supplicarunt, ut ne pro defectu pastoris gregem dominicum lupus rapax
               invadat, obviare tanto discrimini paterna providentia curaremus. Quia vero ex huiusmodi
               vacationibus gravia dampna consveverunt ecclesiis provenire, fraternitatem tuam rogandam
               duximus attentius et hortandam per apostolica tibi scripta mandantes, quatinus, si
               est ita, de assensu venerabilis fratris nostri [Sigurdi] archiepiscopi Nidrosiensis,
               cui super hoc dirigimus scripta nostra, quotiens tibi electionem presentari ab eisdem
               contigerit, ipsam, si eam inveneris canonice de persona idonea celebratam, confirmare
               ac electo munus consecrationis impendere non postponas. Datum Laterani xv. Kal. Martii,
               anno primo. (Diplomatarium Norvegicum I. No. 28.)
            </div>
            
         </div>
         
         <div class="chapter">
            
            <h3 class="sub">No. 9. (April 17, 1247).</h3>
            
            <div class="para">Innocentius etc. Duibgaldo domino de terra Machumel in Kyntire Lismorensis diocesis
               salutem. Sacrosancta Romana ecclesia etc. personam tuam cum omnibus bonis que impresentiarum
               racionabiliter possides, sub beati Petri et nostra proteccione suscipimus et presentis
               scripti pagina communimus, districcius inhibentes, ne quis te in deuocione sancte
               Romane ecclesie persistentem super eisdem bonis temere molestare presumat. Nulli ergo
               etc. — Datum Lugduni .xv. kal. Maii pont. nostri anno quarto. (Reg. Innoc. IV. in
               Arch. secr. Vat. ann. IV. ep. 522.)
            </div>
            
         </div>
         
         <div class="chapter">
            
            <h3 class="sub">No. 10. (April 22, 1247.)</h3>
            
            <div class="para">Innocentius episcopus seruus seruorum dei dilecto filio Abbati venerabilis monasterij
               sancti Columbe Ordinis sancti Benedicti Sodreyensis diocesis salutem et apostolicam
               benedictionem. A longinqua nobis Norwegie regione in qua tuum sicut asseris est monasterium
               constitutum 
               <span class="pageRef">[158] </span>personaliter ad presentiam nostram accedens, tibi ac monasterio ipsi ad eiusdem decorem
               super quibusdam insignibus ecclesie dignitatibus a nobis gratiam exhiberi suppliciter
               postulasti. Cum igitur Romana ecclesia sibi subiectis humiliter uenientibus ad eandem
               consueuit esse pie matris affectu fauorabilis ac benigna, et dignum existat, ut tanti
               labor itineris munere compensetur gratie specialis, tue deuotionis supplicationibus
               inclinati tibi et successoribus tuis anuli et in diuinis officiis, diebus, horis ac
               locis competentibus, mitre usum, quodque in predicto et alijs monasterijs ordinis
               beati Benedicti ac etiam ecclesiis secularibus monasterio memorato subiectis Clero
               et populo, legato sedis apostolice aut archiepiscopo vel episcopo non presente, benedictionem
               possis dare sollempnem, auctoritate presentium duximus concedendum. Nulli ergo etc.
               nostre concessionis etc. Datum Lugduni. kal. Maii pontificatus nostri anno quarto.
               (Regest. Innoc. IV. in arch. secr. Vatican. an. IV. ep. 551.)
            </div>
            
         </div>
         
         <div class="chapter">
            
            <h3 class="sub">No. 11 (December 28, 1249).</h3>
            
            <div class="para">Rex omnibus, salutem. Sciatis quod licentiam dedimus dilecto et fideli nostro Artaldo,
               illustri Regi de Mannia, veniendi ad nos in Angliam, ad loquendum nobiscum, et faciendum
               nobis quod facere debet. Et ideo vobis mandamus quod ei Regi, in veniendo ad nos in
               Angliam, vel ibi morando, vel inde redeundo, nullum faciatis aut fieri permittatis
               dampnum, injuriam, molestiam, aut gravamen; vel etiam hominibus suis, quos secum ducet.
               Et, si quid eis forisfactum fuerit, id eis, sine dilatione, faciatis emendari. In
               cujus etc. duraturas usque ad festum sancti Michaelis, anno regni nostri xxxiv. Teste
               Rege, apud Winton', xxviii. die Decembris. (Rymer Foedera I. 1. 272.)
            </div>
            
         </div>
         
         <div class="chapter">
            
            <h3 class="sub">No. 12. (March 14, 1253.)</h3>
            
            <div class="para">Innocentius episcopus seruus seruorum dei dilectis filijs capitulo ecclesie Sodorensis
               salutem et apostolicam benedictionem. Racionis oculis intuentes comoda que uacantibus
               ecclesijs de salubri prouisione proueniunt, reddimur corde soliciti, ut circa prouisionem
               huiusmodi faciendam fructuose 
               <span class="pageRef">[159] </span>attentionis studium habeatur. Sane Sodorensis ecclesia pastoris solatio destituta
               venerabilis frater noster Serlo Nidrosiensis archiepiscopus loci metropolitanus de
               mandato nostro Richardum tunc capellanum dilecti filii nostri Johannis tit. sancti
               Laurentii in Lucina presbyteri Cardinalis, Canonicum Sancti Andree in Scotia, cui
               testimonium perhibetur quod sit in spiritualibus et temporalibus circumspectus, prefecit
               eidem ecclesie in episcopum et pastorem, ac ei apud sedem apostolicam munus consecrationis
               impendit. Rogamus itaque uniuersitatem vestram et hortamur attente, per apostolica
               vobis scripta mandantes, quatinus eundem episcopum ad ipsius ecclesiam accedentem
               admittentes illariter (!) et honorifice pertractantes, sibi tanquam patri et pastori
               animarum uestrarum impendatis obedientiam et reuerentiam debitam, ac eius salubribus
               mandatis et monitis efficaciter intendatis, alioquin sententiam etc. Datum Perusii,
               ii. id. Mart. pontificatus nostri anno xmo.
            </div>
            
            <div class="para">In eundem modum clero ciuitatis et diocesis Sodorensis.</div>
            
            <div class="para">In eundem modum populo ciuitatis et diocesis Sodorensis.</div>
            
            <div class="para">(Registr. Innoc. IV. in arch. secr. Vatic. ann. X. ep. 545.)</div>
            
         </div>
         
         <div class="chapter">
            
            <h3 class="sub">No. 13. (March 23, 1262).</h3>
            
            <div class="para">Rex Angliæ Regi Scotiæ salutem et sinceræ dilectionis affectum. Accedens ad nos Johannes
               de Londors, clericus et nuncius vester, negotia, quæ sibi per vos fuerant injuncta,
               nobis laudabiliter exposuit et diligenter; quibus auditis et plenius intellectis,
               ea jussimus expleri, prout ipse vobis referre poterit viva voce. Scripsimus namque
               Regi Norwagiæ pro nunciis vestris vobis remittendis, et pro facto quod vertitur inter
               vos et ipsum. Similiter etiam domino Papæ pro vestris negotiis scripsimus, veluti
               pro nostris. Pro facto autem ecclesiæ de Salkhull, ad nos vocari fecimus episcopum
               Karliolensem usque ad unum mensem post pascha futurum, ut negotio, quod inter vos
               agitur, per viam pacis seu justitiæ, quatenus poterimus, consilium apponamus. Cæterum,
               quia vestra negotia nostra non minus reputamus, et in hiis, quæ vel ad securitatem
               vestram, vel ad commodum pertinent, vestris desideriis annuere vellemus, libenter
               præfatum nuncium vestrum nobiscum tam diu retinuimus, ut vobis solutionem illius pecuniæ,
               quam satis nostis, si ad hoc 
               <span class="pageRef">[160] </span>nobis via pateret, fieri provideremus. Verum quia pro variis et urgentibus negotiis
               nostris, quæ vos credimus non latere, multa nos oportuit effundere, et impensas intolerabiles
               facere anno præsenti, nec exitus, seu proventus, nobis debitos, recepimus, prout temporibus
               aliis fieri consuevit; et insuper cum jam dilecto nobis Alexandro, senescallo Scotiæ,
               de quingentis marcis, nomine vestro, satisfecerimus prout rogastis (per quod nobis
               pecunia non extat ad manus) sinceritatem vestram requirimus et rogamus, quatenus molestum
               non habeatis, si vobis, ad præsens, non satisfecimus de pecunia supradicta; et quia
               nollemus vobis terminum vel terminos ulterius assignare, nisi eos observari faceremus
               in totum, rogamus ut unam medietatem pecuniæ prædictæ in festo sancti Michaelis proximo
               futuro, et aliam medietatem ad Pascha, absque mentis vestræ tædio vel gravamine, recipere
               velitis; hujusmodi nobis rogatum concedendo benigne, quia terminos prædictos vobis
               faciemus modis omnibus plenius observari. Teste Rege, apud Windlesoram, xxiii die
               Martii.
            </div>
            
            <div class="para">(Rymer Foedera I. 1. 417.)</div>
            
         </div>
         
         <div class="chapter">
            
            <h3 class="sub">No. 14. (November 15, 1262).</h3>
            
            <div class="para">Henricus, Dei gratia, Rex Angliae, Dominus Hiberniae, egregio principi H. eadem gratia,
               Regi Norwegiae illustri, salutem et felices ad vota successus. Literas vestras, nuper
               nobis transmissas, benigne recepimus, ut decebat, ex quarum tenore perpendimus, quod
               vestrae non extitit voluntatis exercitum ducere in regnum Scotiae: vel aliquam guerram
               movere regi Scotiae, affini nostro karissimo; nec etiam nuncii ejusdem Regis, in terra
               vestra arestati, contra honestatem regiam tractati fuerunt, sicut ex gravi querela
               quorundam nobis extitit plenius intimatum; super quo mansuetudinem regiam plurimum
               commendamus. De eo etiam, quod eosdem nuncios, ad preces ipsius Regis, liberari fecistis
               liberaliter et benigne, sicut in prædictis literis vestris perpendimus contineri,
               serenitati vestrae gratiarum referimus actiones. Et quia nollemus, sicut nec deceret,
               aliquam dissensionis materiam inter vos, et præfatum Regem suboriri, sed potius pristinae
               dilectionis foedera, inter progenitores vestros, et suos dudum inita, ad honorem Dei,
               necnon et utriusque regni commodum et quietem, in posterum feliciter continuari; præfatum
               
               <span class="pageRef">[161] </span>Regem Scotiae rogabimus, et diligenter inducemus quod, si per ipsum, vel suos, dampnum,
               vel injuria vobis, vel vestris fuerit illata, vobis ea, qua convenit, amicitia et
               vicinitate faciat emendari. Quapropter serenitatem vestram rogandum duximus cum affectu,
               quatenus erga præfatum Regem et gentem suam tam curialiter et modeste vos habere velitis,
               quod mutuo honori vestro conveniat, et circumspectionem vestram pacificam merito commendare
               possimus. Teste meipso, apud Rem', xv die Novembris, anno regni nostri quadragesimo
               septimo.
            </div>
            
            <div class="para">(Rymer Foedera I. 1. 422.)</div>
            
         </div>
         
         <div class="chapter">
            
            <h3 class="sub">No. 15. (1263.)</h3>
            
            <div class="para">Venerabili viro, et amico reverendo, domino W. de Merton, cancellario domini Regis,
               suus R. de Nevill, salutem, et paratam ad beneplacita voluntatem. Literas domini Regis
               nuper recepi, continentes quod me capitaneum suum constituit in comitatibus suis ultra
               Trentam, ad pacis suae conservationem contra quosdam rebelles suos, ac pacis suae
               perturbatores; et insuper custodiam comitatus Eborum, et castri ejusdem michi commisit;
               quae quidem in omnibus pro viribus adimplere paratus sum. Verum, quia talia assumere
               non possum, sine maximis sumptibus, dilectioni vestrae dignum duxi supplicare, quatenus,
               si placet, consilium vestrum et auxilium præsens domino Regi velitis apponere, ut
               michi significet ubi, et de quo sive de quibus, potero denarium perquirere ad custodiam
               tam comitatus et castri prædictorum, quam castri de Bamburgh', quod in mea est custodia,
               faciendam. Dicitur enim pro certo quod Rex Dacyae, una cum Rege Norewaijae, cum magna
               multitudine navegii, in forencisis insulis Scotiae applicuit; set quo proponant divertere
               nondum certum, unde periculum in partibus illis eminere formidandum. Dilectioni etiam
               vestrae significo, quod quidam, quos fideles domini Regis esse credebam, jam per prædicationem
               suorum rebellium ad ipsos penitus sunt conversi; propter quod majus auxilium aliorum
               perquirere, majoresque sumptus facere oportebit. Valeat semper in domino.
            </div>
            
            <div class="para">(Rymer Foedera I. 1. 429.)</div>
            
         </div>
         
         <span class="pageRef">[162] </span>
         
         <div class="chapter">
            
            <h3 class="sub">No. 16. (April 27, 1349.)</h3>
            
            <div class="para">Clemens episcopus s. s. dei dilecto filio Willelmo electo Sodorensi salutem et cetera.
               Apostolatus officium, quamquam insufficientibus meritis nobis dispositione superna
               commissum, quo ecclesiarum omnium regimini presidem utiliter exequi adiuuante domino
               cupientes mente reddimur uigiles et solertes, ut cum de ipsarum ecclesiarum regiminibus
               agitur committendis, quantum ab eo permittitur, cuius uices gerimus in terris, eis
               in pastores tales preficere studeamus, de quibus, consideratis uirtutibus de super
               sibi traditis, presumimus uerisimiliter et tenemus, quod creditas sibi animas uerbo
               instruere debeant pariter et exemplo, et ecclesias eorum commissas custodie spiritualiter
               et temporaliter augmentare. Olim siquidem ecclesia Sodorensis per obitum bone memorie
               Thome episcopi Sodorensis, qui extra Romanam curiam diem clausit extremum, pastoris
               solatio destituta, dilecti filij Clerus ciuitatis et diocesis Sodorensis, ad quos
               electio episcopi Sodorensis cum pro tempore imminebat facienda de antiqua et approbata
               et hactenus pacifice obseruatata consuetudine dicitur pertinere, die ad eligendum
               prefixa ut moris est conuenientes in vnum, spiritus sancti gratia inuocata, te tunc
               abbatem monasterij de Russin ordinis Cisterciensis Sodorensis diocesis quasi per inspirationem
               diuinam in episcopum Sodorensem vnanimiter et concorditer elegerunt, et electionem
               huiusmodi fecerunt populo solenniter publicari, tuque presentate tibi electioni huiusmodi
               ad instantiam predictorum cleri prius a dilecto filio . . . abbate de Furnesio dicti
               ordinis Eboracensis diocesis patre abbate dicti et de Russi monasteriorum superiore
               tuo super hoc petita et obtenta licentia consensit, in hijs omnibus statutis a iure
               temporibus obseruatis, et deinde tu dubitans quod prouisio ipsius ecclesie esset dispositioni
               apostolice reseruata, propter hoc ad sedem eandem personaliter accessit, et huiusmodi
               electionis negotium proponi fecisti in consistorio coram nobis, et ipsius electionis
               nobis presentato decreto a nobis suppliciter postulasti ut electionem huiusmodi confirmare
               de benignitate apostolica dignaremur. Nos igitur electionem ipsam, tueque persone
               merita per venerabilem fratrem nostrum Petrum Episcopum Penestrinum et dilectos filios
               nostros Guillelmum tit. sanctorum Quatuor coronatorum presbyterum, et Galhardum sancte
               Lucie in Silice diaconum cardinales examinari fecimus diligenter, et facta nobis ab
               eisdem episcopo Penestrino ac cardinalibus super hijs relatione plenarie (sic) et
               fideli, quia 
               <span class="pageRef">[163] </span>predictam electionem inuenimus de te uiro religionis honeste, uite laudabilis, literarum
               scientia predito ac morum honestate decoro, in spiritualibus prouido et in temporalibus
               circumspecto, canonice celebratam, electionem ipsam non obstante si eiusdem ecclesie
               Sodorensis prouisio per nos vel predecessores nostros Romanos Pontifices eidem sedi
               sit specialiter uel generaliter reseruata, de fratrum nostrorum consilio auctoritate
               apostolica confirmauimus, teque ipsi Sodorensi ecclesie in episcopum preficimus et
               pastorem, curam et administrationem ipsius ecclesie tibi in spiritualibus et temporalibus
               plenarie committendo, firma spe fiduciaque conceptis quod ipsa ecclesia Sodorensis,
               dextera domini tibi assistente propitia, per tue industrie et circumspectionis fructuosum
               studium regetur utiliter et prospere dirigetur. Jugum itaque domini tuis impositum
               humeris prompta deuotione suscipiens et suavi eius oneri humiliter colla flectens,
               curam et administrationem predictas sic geras sollicite, fideliter et prudenter, quod
               ipsa ecclesia gubernatori prouido et fructuoso administratori gaudeat se commissam,
               ac bone fame tue odor ex laudabilibus tuis actibus latius diffundatur, tuque proinde
               preter eterne retributionis premium nostram et dicte sedis benedictionem uberius consequi
               merearis. Datum Auinione .v. kal. Maij pontificatus nostri anno septimo.
            </div>
            
            <div class="para">In eodem modo Dilectis filijs clero ciuitatis et diocesis Sodorensis salutem et cetera
               apostolatus et cetera usque dirigetur. Quocirca vniuersitati vestre per apostolica
               scripta mandamus quatinus eidem electo tanquam patri et pastori animarum uestrarum
               humiliter intendentes et exhibentes ei obedientiam et reuerentiam debitam et deuotam
               ipsius monita et mandata salubria curetis deuote suscipere et efficaciter adimplere,
               alioquin sententiam quam idem electus rite tulerit in rebelles ratam habebimus et
               faciemus auctore domino usque ad satisfactionem condignam inuiolabiliter obseruari.
               Datum ut supra.
            </div>
            
            <div class="para">In eo. mo. Dilectis filijs Populo Civitatis et diocesis Sodorensis salutem etc. Apostolatus
               et cetera usque dirigetur. Quocirca et cetera usque quatinus eundem electum tanquam
               patrem et pastorem animarum uestrarum suscipientes deuote, et deuota honorificentia
               prosequentes, ipsius monitis et mandatis salubribus humiliter intendatis, ita quod
               ipse in uobis deuotionis filios et uos in eo per consequens patrem inuenisse beniuolum
               gaudeatis. Datum ut supra.
            </div>
            
            <span class="pageRef">[164] </span>
            
            <div class="para">In eo. mo. Venerabili fratri Arnoni Archiepiscopo Nidrosiensi salutem etc. Ad cumulum
               tue cedit salutis et fame si personas ecclesiasticas presertim pontificali dignitate
               preditas diuine propitiationis intuitu oportuni presidij et fauoris gratia prosequaris.
               Olim siquidem et cetera usque dirigetur. Cum igitur ut idem Wilhelmus electus in commissa
               sibi ecclesie Sodorensis predicte cura facilius proficere valeat, tuus fauor sibi
               esse noscitur plurimum oportunus, fraternitatem tuam rogamus et hortamur attente,
               per apostolica tibi scripta mandantes, quatinus ipsum electum et ecclesiam Sodorensem
               predictos iure metropolitico tibi subiectos habens pro nostra et ipsius sedis reuerentia
               propensius commendatos ipsum in ampliandis et conseruandis iuribus suis sic tui fauoris
               presidio prosequaris, quod ipse tuo fultus auxilio in commisso sibi ecclesie Sodorensis
               prefate regimine se possit utilius exercere, tuque diuinam misericordiam et benedictionem
               dicte sedis exinde ualeas uberius promereri. Datum ut supra.
            </div>
            
            <div class="para">In e. m. Dilecto filio Nobili viro Villelmo de Monteacuto domino terre Mannie Sodorensis
               diocesis salutem etc. Ad cumulum et cetera ut in superiori que dirigitur Archiepiscopo
               usque oportuni fauoris presidio prosequaris et cetera usque dirigetur. Cum igitur
               ut idem electus in commissa sibi dicte Sodorensis ecclesie cura facilius præficere
               ualeat tuus fauor sibi esse noscatur plurimum oportunus, discretionem tuam rogamus
               et hortamur attente, quatinus eundem Electum et commissam sibi dictam ecclesiam habeas
               pro nostra et dicte sedis reuerentia propensius commendatos in ampliandis et conseruandis
               eiusdem ecclesie iuribus se possit utilius exercere, tuque proinde diuinam misericordiam
               et beniuolentiam ualeas uberius promereri. Datum ut supra.
            </div>
            
            <div class="para">In e. m. Dilecto filio Nobili viro Roberto Stiward dicto Senescallo Scocie domino
               Jnsule de Bote Sodorensis diocesis salutem etc.
            </div>
            
            <div class="para">Ad cumulum etc. ut in superiori que dirigitur Villelmo usque ad finem.</div>
            
            <div class="para">In e. m. Dilecto filio Nobili viro Johanni Mac Dofnald domino de Jle Sodorensis diocesis.
               Ad cumulum etc.
            </div>
            
            <div class="para">(Clement. VI. commun. an. 7. 1. 3. fol. 131. ep. 368. In arch. secr. Vat.)</div>
            
         </div>
         
         <span class="pageRef">[165] </span>
         
         <div class="chapter">
            
            <h3 class="sub">No. 17. (April 27, 1349).</h3>
            
            <div class="para">Clemens episcopus seruus seruorum dei. Venerabili fratri Arnoni Archiepiscopo Nidrocensi
               salutem et apostolicam benedictionem. Ad cumulum tue cedit salutis et fame si personas
               ecclesiasticas, presertim pontificali dignitate preditas, diuine propiciationis intuitu
               oportuni presidij et fauoris gratia prosequaris. Olim siquidem ecclesia Sodorensis
               per obitum bone memorie Thome episcopi Sodorensis, qui extra Romanam curiam diem clausit
               extremum, pastoris solacio destituta, dilecti filij Clerus ciuitatis et diocesis Sodorensis,
               ad quos Electio Episcopi Sodorensis, cum tempore imminebat facienda, de antiqua et
               approbata et hactenus pacifice obseruata consuetudine dicitur pertinere, die ad eligendum
               prefixa ut moris est conuenientes in vnum, spiritus sancti gratia inuocata, dilectum
               filium Wilhelmum Electum Sodorensem, tunc Abbatem monasterij de Russin ordinis Cisterciensis,
               Sodorensis diocesis, quasi per inspirationem diuinam in Episcopum Sodorensem vnanimiter
               et concorditer elegerunt, et electionem huiusmodi fecerunt populo solenniter publicari,
               idemque Wilhelmus Electus presentate sibi electioni huiusmodi ad instanciam predictorum
               Cleri, prius a dilecto filio . . . Abbate de Furnesio dicti ordinis, Eboracensis diocesis,
               patre Abbate dicti et de Russi monasteriorum superiore suo super hoc petita et obtenta
               licentia, consensit, in hiis omnibus statutis a iure temporibus obseruatis; et deinde
               idem Wilhelmus Electus dubitans quod prouisio ipsius ecclesie esset dispositioni apostolice
               reseruata, propter hoc ad sedem eandem personaliter accessit, et huiusmodi electionis
               negotium proponi fecit in consistorio coram nobis, et ipsius electionis nobis presentato
               decreto a nobis suppliciter postulauit ut electionem huiusmodi confirmare de benignitate
               dignaremur. Nos igitur electionem ipsam, eiusdemque Wilhelmi Electi persone merita
               per venerabilem fratrem nostrum Petrum Episcopum Penestrinum et dilectos filios nostros
               Guillelmum tituli sanctorum Quatuor coronatorum, presbyterum, et Galhardum Sancte
               Lucie in Silice diaconum Cardinales examinari fecimus diligenter, et facta nobis ab
               eisdem Episcopo Penestrino ac Cardinalibus super hiis relatione plenaria et fideli,
               quia predictam electionem inuenimus de ipso uiro religionis honeste, uite laudabilis,
               litterarum scientia predito ac morum honestate decoro, in spiritualibus prouido et
               in temporalibus circunspecto, canonice celebratam, electionem ipsam non obstante si
               eiusdem ecclesie Sodorensis prouisio 
               <span class="pageRef">[166] </span>per nos uel predecessores nostros Romanos Pontifices eidem sedi sit specialiter vel
               generaliter reseruata, de fratrum nostrorum consilio auctoritate apostolica confirmamus,
               eundemque Wilhelmum Electum ipsi Sodorensi ecclesie in Episcopum preficimus et pastorem,
               curam et administrationem ipsius ecclesie sibi in spiritualibus et temporalibus plenarie
               committendo, firma spe fiduciaque conceptis quod ipsa ecclesia Sodorensis dextera
               domini sibi assistente propicia, per ipsius industrie et circunspectionis fructuosum
               studium regetur utiliter et prospere dirigetur. Cum igitur ut idem Wilhelmus in commissa
               sibi ecclesie Sodorensis predicte cura facilius proficere ualeat, tuus fauor sibi
               esse noscitur plurimum oportunus, fraternitatem tuam rogamus et hortamur attente,
               per apostolica tibi scripta mandantes, quatinus ipsum Electum et ecclesiam Sodorensem
               predictos iure metropolitico tibi subiectas habens pro nostra et ipsius sedis reuerentia
               propensius commendatos, ipsum in ampliandis et conseruandis iuribus suis sic tui fauoris
               presidio prosequaris, quod ipse tuo fultus auxilio in commisso sibi ecclesie Sodorensis
               prefate regimine se possit utilius exercere, tuque diuinam misericordiam et benedictionem
               dicte sedis exinde ualeas uberius promereri. Datum Auinione .v. kal. Maij pontificatus
               nostri anno septimo.
            </div>
            
            <div class="para">In eundem modum dil. filio Wilhelmo Electo Sodorensi — dilectis filiis Clero Ciuitatis
               et diocesis Sodorensis — dilectis filiis Populo Ciuitatis et diocesis Sodorensis —
               dilecto filio Nobili viro Willelmo de Monteacuto
            </div>
            
            <div class="para">domino terre Mannie Sodorensis diocesis — dilecto filio nobili viro Roberto, Stuvard
               dicto, Senescallo Scocie, domino Insule de Bote, Sodorensis diocesis — dilecto filio
               nobili viro Johanni Moac Dofnald, domino de Ile, Sodorensis diocesis.
            </div>
            
            <div class="para">(Clementis VI. commun. in arch. secr. Vat. an. VII. lib. 3. fol. 131. ep. 268.)</div>
            
         </div>
         
         <div class="chapter">
            
            <h3 class="sub">No. 18. (May 6, 1349).</h3>
            
            <div class="para">Clemens etc. Uenerabili fratri Willelmo episcopo Sodorensi salutem etc. Pridem Sodorensis
               ecclesia solacio destituta pastoris nos ad personam tuam claris virtutum titulis insignitam
               nostre mentis aciem dirigentes, te de fratrum nostrorum consilio eidem ecclesie in
               episcopum preficimus et pastorem, curam et administrationem ipsius tibi in spiritualibus
               
               <span class="pageRef">[167] </span>et temporalibus plenarie committendo prout in nostris inde confectis litteris plenius
               continetur. Cum autem postmodum per venerabilem fratrem nostrum Bertrandum Episcopum
               Ostiensem te fecerimus munus consecrationis impendi, fraternitati tue per apostolica
               scripta mandamus, quatinus apostolice sedis beneplacitis te conformans apud predictam
               ecclesiam Sodorensem cum nostre benedictionis gratia te personaliter conferens sic
               te in administratione ipsius diligenter et sollicite gerere studeas, vt vtilis administratoris
               industrie non inmerito gaudeat se commissam ac laudabilis fame tue odor ex tuis probabilibus
               actibus latius diffundatur, et preter retributionis eterne premium nostre beniuolentie
               gratiam et fauorem exinde vberius consequaris. Datum Auinione .ij. non. Maij pontificatus
               nostri anno septimo.
            </div>
            
            <div class="para">(Clement. VI. commun. in arch. secr. Vatican. ann. 7. lib. 3. ep. 1106.)</div>
            
         </div>
         
         <div class="chapter">
            
            <h3 class="sub">No. 19. (May 7, 1349.)</h3>
            
            <div class="para">Clemens episc. s. s. d. Venerabili fratri Guillelmo Episcopo Sodarensi salutem etc.
               Cum sicut pro parte tua fuit expositum coram nobis tam pro tuis expensis necessarijs
               quam ecclesie Sodarensis negocijs apud sedem apostolicam et alibi expediendis vtiliter
               te subire oporteat magna onera expensarum, nobis humiliter supplicasti, ut usque ad
               summam mille ducentorum florenorum auri mutuum contrahendi sub modis et formis infrascriptis,
               sine quibus creditores te putas invenire non posse tibi, largire (sic) tibi licenciam
               dignaremur; Nos igitur de tua tam in hijs quam in alijs circa eadem tua et ipsius
               ecclesie vtiliter promouenda et expedienda negocia circumspeccione ac diligencia plenius
               in domino confidentes, nec volentes quod propter expensarum ipsarum defectu indigenciam
               patiaris, uel quod eadem negocia inexpedita remanere contingat, tuis supplicationibus
               inclinati fraternitati tue contrahendi mutuum propter hoc vsque ad predictam summam
               mille ducentorum florenorum auri nomine tuo et ipsius ecclesie Sodarensis, ac te et
               successores tuos episcopos Sodarenses et predictam ecclesiam ac tua et eorundem bona
               mobilia et immobilia, presencia et futura, usque ad summam predictam propterea dictis
               creditoribus, vsuris omnino cessantibus, obligandi, et renunciandi de duabus dietis
               edite (sic) in concilio generali fecis 
               <span class="pageRef">[168] </span>recordacionis Bonifacii pape octaui predecessoris nostri, qua cauetur ne quis extra
               suam ciuitatem et diocesim nisi in certis exceptis casibus et in illis ultra vnam
               dietam a fine sue diocesis ad iudicium euocetur
            </div>
            
            <div class="para">et quibuscunque alijs constitucionibus a predecessoribus nostris Romanis Pontificibus
               super hoc editis, et beneficio restitucionis in integrum ac omnibus litteris et indulgencijs
               apostolicis impetratis ac eciam impetrandis, omni iuris canonici et ciuilis auxilio
               ac conuencioni iudicum et locorum si eorundem creditorum nomine super hijs apostolicis
               litteris contigerit impetrari, nec non et omnibus alijs excepcionibus per quas contra
               creditores eosdem tu dictique successores possetis imposterum vos tueri, plenam auctoritate
               apostolica concedimus facultatem. Volumus insuper et concedimus iuxta quod postulasti
               a nobis, quod tu et successores predicti creditoribus ipsis huiusmodi peccuniam de
               bonis dicte ecclesie soluere ac dampna, expensas et interesse reficere teneamini,
               si in termino qui ad hoc de tuo et ipsorum creditorum consensu fuerit constitutus
               eadem pecunia non fuerit persoluta, quodque ipsis creditoribus pretextu alicuius constitutionis
               canonice uel ciuilis aut cuiuscunque priuilegij vel indulgencie sedis predicte, de
               quibus in nostris litteris plenam et expressam, ac de uerbo ad uerbum oporteat fieri
               mencionem, ac per que tu et successores prefati valeatis vlterius uos tueri, dictam
               pecuniam in iam dicte ecclesie vtilitatem conuersam fore probandi necessitas non incumbat,
               sed sola tui fatentis confessio in instrumentis conficiendis super mutuo huiusmodi
               quantitatis inserta, sufficiens plena et efficax probacio irrefragabiliter habeatur.
               Ceterum ne in hec vorago locum sibi uendicet vsurarum, nostre intencionis existit
               et volumus, quod tu et hijdem successores dictam ecclesiam Sodarensem tua seu sua
               vel ipsius bona per ipsas nostras litteras per cuiuspiam fraudis seu calliditatis
               astucia sub quouis pallio seu colore uerborum ad usuras aliquas obligare nullatenus
               valeatis, easdem litteras, concessiones, cauciones et recogniciones seu promissiones
               per eas seu earum auctoritate uel occasione factas quoad obligaciones vsurarum huiusmodi
               decernentes irritas et inanes et nullius penitus existere firmitatis, eis nicholominus
               quoad premissa omnia, que vsurarum prauitatem non sapiant, in suo robore duraturis,
               nec usurarum pretextu maliciose aliquatenus inpugnandis. Volumus insuper quod dicta
               ecclesia ac bona ipsius pretextu nostre concessionis huiusmodi vltra biennium ab obligacionis
               huiusmodi tempore 
               <span class="pageRef">[169] </span>numerandum nullatenus remaneant obligata presentes litteras et earum effectum quoad
               ipsam ecclesiam ac bona eiusdem ex tunc omnino carere viribus decernentes. Datum Auinione
               nonis Maij, pontificatus nostri anno septimo. (Clement. VI. commun. an. 7. 1. 5. p.
               2. fol. 126. ep. 470. In arch. secr. Vat.)
            </div>
            
         </div>
         
         <div class="chapter">
            
            <h3 class="sub">No. 20. (June 14, 1349.)</h3>
            
            <div class="para">Clemens etc. venerabili fratri Willelmo episcopo Sodorensi salutem etc. Prouenit ex
               tue deuotionis affectu quo nos et Romanam ecclesiam reuereris, ut petitionibus tuis
               quantum cum deo possumus fauorabiliter annuamus. Cum itaque sicut ex parte tua fuit
               propositum coram uobis frequenter contingat nonnullas religiosas personas ad mensam
               tuam tuumque hospitium declinare, et ex eis aliquos tecum etiam residere quibus secundum
               statuta et consuetudines suorum ordinum est esus carnis interdictus,
            </div>
            
            <div class="para">nos tuis supplicationibus inclinati ut tu eisdem personis possis auctoritate apostolica
               uescendi carnibus in hospitio tuo illis diebus duntaxat quibus a sacris canonibus
               esus carnium communiter prohibitus non existit, licentiam concedere et cum eis dispensare
               super hijs cum hoc uideris expedire, super quo tuam conscientiam oneramus, predictis
               statutis seu consuetudinibus ac priuilegijs apostolicis contrarijs nequaquam obstantibus,
               dummodo ipsi iuramento vel uoto speciali ad abstinentiam esus huiusmodi minime sint
               astricte, fraternitati tue tenore presentium indulgemus. Nulli ergo etc. Datum Auinione
               .xviij. kal. Julij pontificatus nostri anno octauo. (Clement. VI. commun. in arch.
               secr. Vatic. ann. 8, lib. 4, part 2, fol. 228 vs. ep. 936.)
            </div>
            
         </div>
         
         <div class="chapter">
            
            <h3 class="sub">No. 21. (February 3, 1353).</h3>
            
            <div class="para">Innocentius episcopus seruus seruorum dei uenerabili fratri . . Episcopo Ergadiensi,
               ac dilectis filijs . . Abbati de Sagadal in Kentire, ac
            </div>
            
            <div class="para">. . Priori de Orwansay, Ergadiensis et Sodorensis diocesium, salutem et apostolicam
               benedictionem. Cupientibus vitam ducere regularem apostolicum debet adesse presidium,
               ut eorum pium propositum possint ad laudem diuini nominis adimplere. Cum itaque dilectus
               filius Gillegehanan, 
               <span class="pageRef">[170] </span>natus quondam Johannis Scriptoris de Mule, Acolitus Sodorensis diocesis, cupiat, sicut
               accepimus, in Monasterio Sancte (sic) Columbe de Hy ordinis Sancti Benedicti dicte
               diocesis vna cum dilectis filijs . . Abbate et conuentu dicti monasterii sub regulari
               habitu virtutum domino famulari, Nos volentes eundem Gillegehanan, cum quo dudum,
               ut non obstante macula seu defectu, quam seu quem partitur in oculo dextro, posset
               ad subdiaconatus et diaconatus ordines promoueri et beneficium ecclesiasticum sine
               cura obtinere, fuit auctoritate apostolica dispensatum, in huiusmodi suo laudabili
               proposito confouere, discretioni vestre per apostolica scripta mandamus, quatinus
               vos uel duo aut vnus vestrum per vos uel alium seu alios eundem Gillegehanan, si sit
               ydoneus et aliud canonicum non obsistat, in dicto monasterio, si in eo certus monachorum
               numerus non habetur, uel etiam si huiusmodi numerus ibidem forsan existat, et de ipso
               numero aliquis deest ad tempus exnunc, alioquin quam primum aliquem deesse continget,
               recipi faciatis auctoritate nostra in monachum et in fratrem, sibique iuxta ipsius
               monasterii consuetudinem regularem habitum exhiberi, ac de communibus ipsius monasterii
               prouentibus sicut vni ex aliis prefati monasterij monachis integre prouideri, ipsumque
               ibidem sincera in domino caritate tractari, non obstantibus quibuscunque statutis
               et consuetudinibus monasterii et ordinis predictorum contrarijs, iuramento, confirmatione
               apostolica uel quacunque firmitate alia roboratis, aut si pro aliis scripta forsan
               apostolica ibidem sint directa, seu si eisdem Abbati et Conuentui vel quibusuis aliis
               communiter vel diuisim a prefata sit sede indultum, quod ad receptionem uel prouisionem
               alicuius minime teneantur et ad id compelli, aut quod interdici, suspendi vel excommunicari
               non possint per literas apostolicas non facientes plenam et expressam ac de uerbo
               ad uerbo de indulto huiusmodi mentionem, et qualibet alia dicte sedis indulgentia,
               generali uel speciali, cuiuscunque tenoris existat, per quam presentibus non expressam
               uel totaliter non insertam effectus earum impediri valeat quomodolibet uel differri,
               et de qua cuiusque toto tenore habenda sit in nostris literis mentio specialis; contradictores
               per censuram ecclesiasticam appellatione postposita compescendo. Datum Auinione .iij.
               Non. Februar. pontificatus nostri anno primo.
            </div>
            
            <div class="para">(Innocent. VI. cod. chart. in arch. Vat. T. V. fol. 556.)</div>
            
         </div>
         
         <span class="pageRef">[171] </span>
         
         <div class="chapter">
            
            <h3 class="sub">No. 22. (November 28, 1354.)</h3>
            
            <div class="para">Universis presentes literas inspecturis Stephanus miseratione diuina archiepiscopus
               Tholosanus domini nostri pape Camerarius salutem in domino. Ad vniuersitatis uestre
               notitiam deducimus tenore presentium, quod reuerendus in Christo pater dominus Willelmus
               episcopus Sodorensis in prouincia Nidrosiensi pro parte partis sui communis seruitij,
               in quo est Camere domini nostri summi pontificis obligatus, ducentos et .xv. florenos
               auri prefate camere, nec non pro parte partis .iiij
               <sup>or</sup> seruitiorum familiarium et officialium dicti domini nostri Pape quadraginta octo
               florenos auri et .xvi. denarios monete Auinionensis currentis clericis camere supradicte
               pro dictis familiaribus et officialibus recipientibus per manus fratris Thome de Cakan
               et Alexandri de Carlis familiaris sui die date presentium solui fecit. de quibus sic
               solutis ipsum dominum Episcopum, Sodorensem ecclesiam et successores suos ac eorum
               bona absoluimus tenore presentium et quitamus. Verum intellecta mole grauaminum pro
               parte ipsius domini Episcopi coram nobis exposita, que ipsum ad soluendum suum complementum
               communis seruitij et seruitiorum, quod sub certis penis et sententiis ac termino nondum
               elapso soluere tenebatur, reddebant et adhuc reddunt uerisimiliter impotentem, auctoritate
               nobis in hac parte commissa vsque ad festum Sancti Michaelis proxime venturum terminum
               sibi duximus prorogandum, ita tamen quod si in dicto termino sibi prorogato non satisfecerit
               de premissis, penis et sententijs quibus tenebatur antea sit astrictus. Insuper ipsum
               dominum Episcopum a suspensionis, excommunicationis et interdicti sententijs, ac reatu
               periurij et aliis penis, quod et quas incurrit propter solutionem premissorum non
               factam in termino sibi prefixo, auctoritate qua fungimur in hac parte duximus absoluendum,
               secum super irregularitate si quam contraxerit interea sic ligatus se immiscendo diuinis
               uel alias, non tamen in contemptum clauium, eadem auctoritate misericorditer dispensantes.
               In quorum testimonium presentes literas fieri fecimus et sigilli Camerariatus nostri
               appensione muniri. Datum Auinione die xxviij mensis Novembris anno domini Millesimo
               ccc
               <sup>mo</sup>. liiij
               <sup>o</sup>. Indictione .vij. pontificatus sanctissimi patris et domini nostri domini Innocentii
               diuina prouidentia pape .vj
               <sup>ti</sup>. anno secundo.
            </div>
            
            <div class="para">(Innoc. VI. Liber quitanciarum arch. Vat. fol. xlv.)</div>
            
         </div>
         
         <span class="pageRef">[172] </span>
         
         <div class="chapter">
            
            <h3 class="sub">No. 23. (May 12, 1357).</h3>
            
            <div class="para">Uniuersis presentes etc. Stephanus etc. salutem in domino. Ad vniuersitatis uestre
               notitiam deducimus, quod rev. in Christo pater dominus Guillelmus episcopus Sodorensis
               in prouincia Nidrociensi pro complemento sui communis seruitij in quo erat Camere
               domini nostri summi Pontificis obligatus, quadraginta quinque florenos auri prefate
               Camere, nec non et pro complemento quatuor seruitiorum familiarium et officialium
               dicti domini nostri Pape .xvj. florenos auri, duos solidos, .viij denarios monete
               Auinionensis currentis clericis camere supradicte pro dictis familiaribus et officialibus
               recipientibus per manus Lambertesqui de societate Albertorum tempore debito solui
               fecit, de quibus sic solutis ipsum dom. Episcopum, Sodorensem ecclesiam et successores
               suos ac eorum bona absoluimus tenore presentium et quitamus. In quorum testimonium
               presentes literas fieri fecimus et sigilli Camerariatus nostri appensione muniri.
               Datum Auinione, die .xij. mensis Maii anno domino millesimo ccc
               <sup>mo</sup>. lvij. indict .x. et pontif. domini nostri pape Innocentii .vj. anno quinto. (Innoc.
               VI. Liber quitanciarum. arch. Vat. fol. cxvij.)
            </div>
            
         </div>
         
         <div class="chapter">
            
            <h3 class="sub">No. 24. (March 17, 1363.)</h3>
            
            <div class="para">Urbanus episc. s. s. dei uenerabili fratri Willelmo episcopo Sodorensi salutem etc.
               Intra solicitudines uarias, quibus assidue premimur illud angit precipue mentem nostram
               ut uiduatis ecclesijs et monasterijs prouisio auctore domino proueniat fructuosa.
               Dudum siquidem felicis recordacionis Clemens papa sextus predecessor noster prouisiones
               certarum ecclesiarum cathedralium et monasteriorum omnium tunc apud sedem apostolicam
               quocunque modo uacancium et inantea uacaturorum ordinacioni et disposicioni sue reseruauit,
               decernendo extunc irritum et inane si secus super hijs per quoscunque quauis auctoritate
               scienter vel ignoranter contingeret attemptari. Postmodum uero, ecclesia tua Sodorensi
               per obitum bone memorie Thome Episcopi Sodorensis, qui extra Romanam curiam diem clausit
               extremum, pastoris solacio destituta, dilecti filij Clerus ciuitatis et diocesis Sodorensis,
               ad quos electio Episcopi Sodorensis. de antiqua et approbata et hactenus pacifice
               obseruata consuetudine dicitur pertinere, te tunc Abbatem monasterij de Russyn, ordinis
               
               <span class="pageRef">[173] </span>Cisterciensis, tue diocesis, in Sodorensem Episcopum elegerunt, idemque predecessor
               electionem huiusmodi, non obstante si eiusdem ecclesie prouisio per eum uel predecessores
               suos Romanos pontifices esset disposicioni dicte sedis specialiter uel generaliter
               reseruata, de fratrum suorum sancte Romane ecclesie Cardinalium, qui tunc erant, consilio
               auctoritate apostolica confirmauit, teque tunc apud sedem constitutum eandem ecclesie
               Sodorensi predicte prefecit in episcopum et pastorem, ac subsequenter dictus predecessor
               tibi apud sedem predictam munus fecit consecracionis impendi. Cum itaque dictum monasterium
               secundum premissa apud sedem uacauit et uacare noscatur eandem, de cuius prouisione
               dictus Clemens et pie memorie Jnnocencius papa sextus eiusdem Clementis successor
               predecessor noster, qui uno mense a die obitus Clementis non elapso prouisiones ecclesiarum
               Cathedralium et monasteriorum omnium tunc apud dictam sedem uacancium et uacaturorum
               imposterum ordinacioni et disposicioni sue cum similis interposicione decreti eciam
               reseruauit, minime ordinarunt, nos licet immeriti ad apicem summi apostolatus assumpti
               cum a nonnullis reuocaretur in dubium an post dicti Jnnocencij predecessoris obitum
               aliquis preter Romanum pontificem de abbatialibus et alijs dignitatibus et benificijs
               ecclesiasticis per eundem predecessorem dispositioni seu reseruatis et tempore sui
               obitus uacantibus disponere potuisset seu posset, ad huiusmodi ambiguitatis tollendum
               dubium declarauimus abbatiales et alias dignitates et beneficia huiusmodi per reseruacionem
               et decreta dicti Jnnocencij predecessoris affecta nullumque de illis preter Romanum
               pontificem en uice potuisse uel posse disponere quoquo modo, ac decreuimus irritum
               et inane quicquid in contrarium a quoquam quauis auctoritate scienter uel ignoranter
               attemptatum forsan erat tunc uel contingeret imposterum attemptari, ac deinde intellecto
               quod dilectus filius Rogerus de Bolton monachus monasterij de Furnesio dicti ordinis
               Eboracensis dictum ordinem ipsum expresse professus in sacerdocio et etate legitima
               constitutus, cui eciam de religionis zelo uite ac morum honestate alijsque multiplicium
               uirtutum meritis apud nos fidedigna testimonia perhibentur, utilis esset ad regimen
               dicti monasterii de Russyn, de quo nullus preter Romanum pontificem hac uice se intromittere
               potuit neque potest, reseruacione declaracione et decretis obsistentibus supradictis
               ac cupientes eidem monasterio ad huc ut prefertur uacanti licet in eo sicut accepimus
               dilectus filius Willelmus 
               <span class="pageRef">[174] </span>de Cokerham qui se gerit pro monacho monasterij de Furnesio predicto se intruserit
               illudque detineat indebite occupatum ne ulterioris uacacionis incommoda patiatur celeriter
               et salubriter prouidere, fraternitati tue de qua in hijs et alijs fiduciam gerimus
               in domino specialem per apost. scripta committimus et mandamus, quatinus si uocatis
               dicto Willelmo et alijs qui fuerint euocandi tibi constiterit eundem Willelmum uel
               alium in monasterio de Russyn canonicum titulum non habere de persona dicti Rogeri
               hac uice eidem monasterio sic uacanti auctoritate nostra prouideas ipsumque illi preficias
               in Abbatem, curam et administracionem eiusdem monasterii sibi in spiritualibus et
               temporalibus plenarie committendo faciens ei amoto exinde dicto Willelmo et quolibet
               alio detentore a suis subditis obedienciam et reuerenciam debitam exhiberi,
            </div>
            
            <div class="para">sibique nichilominus impendas uel per alium antistitem graciam et communionem dicte
               sedis habentem facias munus benedictionis impendi, Contradictores per censuram ecclesiasticam
               appellacione postposita compescendo. Volumus autem quod tu uel idem Antistes qui prefatum
               munus impendet postquam illud sibi impenditur ab eodem Rogero nostro et ecclesie Romane
               nomine fidelitatis debite solitum recipias uel recipiat iuramentum iuxta formam quam
               sub bulla nostra mittimus interclusam ac formam iuramenti quod dictus Rogerus prestabit
               nobis de uerbo ad uerbum per eius patentes literas suo sigillo signatas per proprium
               nuncium quantocius destinare procures seu procuret. Datum Auinione .xvj. kal. Aprilis
               pont. nostri anno primo.
            </div>
            
            <div class="para">(Urban V. Cod. Chart. in arch. Vat. T. VI. f. 445.)</div>
            
         </div>
         
         <div class="chapter">
            
            <h3 class="sub">No. 25. (January 10, 1364.)</h3>
            
            <div class="para">Urbanus episcopus s. s. d. Uenerabili fratri Willelmo Episcopo Sodorensi salutem etc.
               Ex suscepto seruitutis officio uigilijs assiduis angimur et meditationis assiduitate
               pulsamur ut vacantibus ecclesijs et monasteriis vniuersis de celeris et salubris prouisionis
               remedio succuramus. Dudum siquidem in monasterio de Russyn Cisterciensis ordinis tue
               Sodorensis diocesis tunc apud sedem apostolicam vacante licet ut asserebatur quondam
               Willelmus de Cokerham qui se gerebat pro monacho
            </div>
            
            <div class="para">[monasterii de Furnesio, dicti ordinis, Eboracensis diocesis
               <sup>
                  <a href="#to19" name="back19">19</a>
               </sup>, se in eo intrusisset illudque detineret indebite occupatum. Nos intellecto quod
               dilectus filius Rogerus de Boltoun monachus dicti monasterij de Furnesio ordinem ipsum
               expresse professus et in sacerdocio constitutus vtilis esset ad regimen monasterij
               supradicti tibi per alias literas dedimus in mandatis, ut si, uocatis dicto Willelmo
               et alijs qui forent euocandi, tibi constaret eundem Willelmum uel alium in dicto monasterio
               canonicum titulum non habere, de persona dicti Rogeri ea uice dicto monasterio auctoritate
               apostolica prouideres, ipsumque illi preficeres in abbatem prout in dictis literis
               plenius continetur. Cum autem postmodum, sicut pro parte dicti Rogeri fuit propositum
               in consistorio coram nobis, dictus Willelmus prefatis literis tibi minime presentatis
               de Romana curia, ad quam pro quibusdam suis negocijs promouendis accesserat, recedendo
               in loco de Montili (sic) Ademarij Valentine diocesis a ciuitate Auinionensi, ubi tunc
               cum dicta Curia residebamus sicut ad huc residemus ultra duas dietas legales non remoto,
               viam fuerit vniuerse carnis ingressus, nos, qui diu ante ipsius Willelmi obitum prouisiones
               omnium monasteriorum per obitum quorumcunque pro quibuscunque negotijs ad dictam curiam
               venientium seu recedentium ab eadem, si in locis ultra duas dietas a prefata Curia
               non remotis iam forsan obierant uel eos inantea contingeret de medio summoueri, ordinationi
               et dispositioni nostre duximus reseruandas, decernendo extunc irritum et inane si
               secus super hijs per quoscunque quauis auctoritate scienter uel ignoranter contingerat
               attemptari cupientes eidem monasterio, ne prolixioris vacationis subiaceat detrimentis
               celeriter et salubriter prouidere, fraternitati tue, de qua in hijs et alijs fiduciam
               gerimus in domino specialem, per apostolica scripta committimus et mandamus, quatinus
               eciam si prefatum monasterium per obitum dicti Willelmi uacare repereris de persona
               dicti Rogeri eidem monasterio auctoritate nostra prouideas, ipsumque illi preficias
               in abbatem, curam et administrationem ipsius monasterii de Russyn sibi in spiritualibus
               et temporalibus plenarie committendo, ac faciendo sibi a suis subditis obedientiam
               et reuerenciam debitam et deuotam exhiberi, ac nichilominus impendas uel per alium
               antistitem gratiam et communionem dicte sedis habentem impendi facias munus benedictionis;
               Contradictores per 
               <span class="pageRef">[176] </span>censuram apostolicam appellatione postposita compescendo. Volumus aut quod tu uel
               idem antistes qui dicto Rogero prefatum munus [impendes uel] impendet postquam illud
               sibi impenderis [uel impenderit] ab eodem Rogero nostro et ecclesie Romane nomine
               de fidelitatis debite solitum recipias uel recipiat iuramentum iuxta formam quam sub
               bulla nostra mittimus interclusam ac formam iuramenti quod dictus Rogerus prestabit
               nobis de uerbo ad uerbum per patentes literas suo sigillo signatas per proprium nuncium
               procures seu procuret quamtocius destinare. Datum Auinione .iiij. Jdus Januar, pontif.
               nostri anno secundo.
            </div>
            
            <div class="para">(Urban. V. cod. chart. in arch. Vat. T. VII. fol. 113.)</div>
            
         </div>
         
         <div class="chapter">
            
            <h3 class="sub">No. 26. (January 23, 1367).</h3>
            
            <div class="para">Urbanus episcopus s. s. dei dilecto filio Johanni Donnegan Archidiacono Dunensi salutem
               et apostolicam benedictionem. Probitatis et virtutum merita super quibus apud nos
               fidedignorum commendaris testimonio, nos inducunt, ut tibi reddamur ad gratiam liberales.
               Cum itaque Archidiaconatus ecclesie Dunensis quem venerabilis frater Willelmus episcopus
               Conuerensis tempore promotionis per nos facte de ipso ad Conuerensem ecclesiam tunc
               vacantem obtinebat, per huiusmodi promocionem et munus consecrationis de mandato nostro
               apud sedem apostolicam impensum eidem apud sedem eandem vacauerit et uacare noscatur
               ad presens, nullusque preter nos hac vice de illo disponere potuerit neque possit,
               pro eo quod nos diu ante vacationem huiusmodi omnes dignitates personatus et officia
               ceteraque beneficia ecclesiastica cum cura et sine cura tunc ap. dictam sedem vacantia
               et imposterum vacatura collationi et dispositioni nostre duximus reseruanda, decernentes
               extunc irritum et inane si secus super hijs a quoquam quauis auctoritate scienter
               uel ignoranter contingeret attemptari, nos volentes tibi, qui ut asseris in presbiteratus
               ordine constitutus et in jure canonico peritus existis, premissorum meritorum intuitu
               gratiam facere specialem, dictum Archidiaconatum, qui dignitas curata existit, consueta
               alijs quam canonicis ipsius ecclesie Dunensis assignari, sic vacantem, cuius fructus
               et prouentus quadraginta markarum Sterlingorum valorem annuum ut asseris non excedunt,
               cum omnibus juribus et pertinentijs suis apostolica tibi auctoritate 
               <span class="pageRef">[177] </span>conferimus et de illo etiam prouidemus, decernentes prout est irritum et inane si
               secus super hiis etc. Non obstantibus quibuscunque statutis et consuetudinibus ipsius
               ecclesie Dunensis contrarijs, etc. etc. Seu si venerabili fratri nostro episcopo et
               dilectis filijs capitulo Dunensibus uel quibusuis aliis communiter uel diuisim a prefata
               sit sede indultum quod ad receptionem uel prouisionem alicuius minime teneantur et
               ad id compelli non possent etc. etc. — Seu si presens non fueris ad prestandum de
               obseruandis statutis et consuetudinibus ipsius Dunensis ecclesie solitum juramentum,
               dummodo in absentia tua per procuratorem ydoneum, et cum ad ecclesiam ipsam accesseris
               corporaliter illud prestes, aut quod parrochialem ecclesiam de Camelino Dunensis diocesis
               nosceris obtinere; volumus autem quod quamprimum vigore presentium dictum archidiaconatum
               fueris pacifice assecutus, prefatam parroch. ecclesiam, quam extunc vacare decernimus
               omnino, prout etiam ad id te sponte obtulisti, dimittere tenearis. Nulli ergo etc.
               — Datum apud Montempessulanum Magalonensis diocesis, x. kal. Febr. pontificatus nostri
               anno quinto.
            </div>
            
            <div class="para">In eodem modo Venerabili fratri . . Episcopo Lismorensi et dilectis filijs Abbati
               monasterij de Jnys, Dunensis diocesis, ac decano ecclesie sancti Agricoli Auinionensis,
               salutem etc. Probitatis etc. usque teneretur. Quocirca mandamus, quatinus uos vel
               duo aut vnus vestrum per uos uel alium seu alios eundem Johannem uel procuratorem
               suum eius nomine in corporalem possessionem Archidiaconatus et iurium et pertinentiarum
               predictorum inducatis auctoritate nostra et defendatis inductum, amoto exinde quolibet
               detentore, etc. etc. Datum ut supra.
            </div>
            
            <div class="para">(Urban. V. cod. chart. T. xv. fol. 110. in Arch. secr. Vat.)</div>
            
         </div>
         
         <div class="chapter">
            
            <h3 class="sub">No. 27. (May 13, 1367.)</h3>
            
            <div class="para">Urbanus episcopus seruus seruorum dei uenerabili fratri (Willelmo) Episcopo Sodorensi
               salutem et apostolicam benedictionem. Oblate nobis nuper pro parte nobilis viri Lacolanni
               Johannis dicti Macguilleon domicelli et nobilis mulieris Marie de Insulis nate dilecti
               filij nobilis viri Johannis domini Insularum tue diocesis peticionis series continebat,
               quod olim idem Lacolannus non ignorans se et dictam Mariam quarto consanguinitatis
               
               <span class="pageRef">[178] </span>gradu fore coniunctos et prefata Maria huiusmodi consanguinitatis gradum penitus ignorans,
               cupientes diuturnis guerris et scandalis que inter vtriusque parentes ipsorum et amicos
               uigebant, quarum occasione nonnulla homicidia, incendia, spolia et rapine in locis
               sacris et non sacris fuerant multipliciter subsecuta, obuiare parentum et maioris
               partis amicorum suorum ad id interueniente tractatu, pariter et assensu, matrimonium
               per uerba legitime de presenti nullis tamen bannis edictis timore quorumdam emulorum
               suorum, guerram huiusmodi magis quam pacem desiderantium, clandestine inuicem contraxerunt,
               propter quod Lacolannus a Canone tam ipse quam et Maria predicta per prouinciales
               seu synodales constituciones promulgatas excommunicacionis sentencias incurrisse noscuntur,
               iidemque Lacolannus et Maria matrimonium huiusmodi postmodum carnali copula consumarunt
               et prolem exinde procrearunt, quodque ex eorum separacione, si fieret, scandala peiora
               prioribus possent verisimiliter exoriri. Quare pro parte Lacolanni et Marie predictorum
               nobis extitit humiliter supplicatum, ut prouidere eis de absolucionis beneficio ab
               huiusmodi excommunicacionis sentencijs, quas propter premissa incurrerunt, ut prefertur,
               et dispensacionis gracia de benignitate apostolica dignaremur. Nos igitur, qui salutem
               querimus singulorum, et libenter Christi fidelibus quietis et pacis commoda procuramus,
               uolentes Lacolannj et Marie predictorum super premissis animarum prouidere saluti,
               ac cupientes huiusmodi scandalis quantum cum deo possumus salubriter obuiare, fraternitati
               tue, de qua in hijs et alijs specialem in domino fiduciam obtinemus, per apostolica
               scripta committimus et mandamus, quatinus, si est ita et tibi expediens uideatur,
               quod dicta dispensacio concedatur, super quo tuam conscienciam oneramus, Lacolannum
               et Mariam prefatos ab huiusmodi excommunicacionis sentencijs quas, ut prefertur, incurrerunt,
               auctoritate nostra iuxta formam ecclesie absoluas iniunctis eis inter alia sub uirtute
               iuramenti prestandi, quod de cetero talia non committant nec facientibus prebeant
               auxilium, consilium uel fauorem, et eciam penitencia salutari, ac alijs que de iure
               fuerint iniungenda, et demum cum iisdem Lacolanno et Maria, ut impedimento quod ex
               consanguinitate huiusmodi prouenit non obstante, dummodo dicta Maria propter hoc rapta
               non fuerit, et ad id parentum predictorum et maioris partis consanguineorum Lacolanni
               et Marie predictorum citra tercium gradum accedat assensus, in sic contracto matrimonio
               licite remanere 
               <span class="pageRef">[179] </span>ualeant, auctoritate predicta dispenses, prolem susceptam huiusmodi et ex dicto matrimonio
               suscipiendam legitimam decernendo. Volumus autem quod idem Lacolannus, si eidem Marie
               superuixerit, perpetuo remaneat innuptus. Datum Massilie .iij. Idus Maij pontificatus
               nostri anno quinto. (Urban. V. cod. chart. T. XIII. f. 445. Arch Vat.)
            </div>
            
         </div>
         
         <div class="chapter">
            
            <h3 class="sub">No. 28. (December 7, 1367.)</h3>
            
            <div class="para">Urbanus etc. uenerabili fratri episcopo Sodorensi salutem etc. Intenta salutis operibus
               apostolice sedis benignitas circunspecta [votis]
               <sup>
                  <a href="#to20" name="back20">20</a>
               </sup> illorum qui diuina preuenti gracia augmentum cultus diuini nominis intentis desiderijs
               affectantes ad id eorum opem et operam impendere cupiunt, libenter apostolicum impertitur
               assensum eaque fauoribus prosequitur graciosis. Sane peticio pro parte dilectorum
               filiorum prioris prouincialis et fratrum ordinis minorum prouincie Ybernie sed in
               morem dicti ordinis ac dilecti filij nobilis viri Guillelmi de Monte acuto comitis
               Saresbiriensis peticio continebat, quod in diocesi Sodorensi nullus locus ad [usum]
               ordinis minorum fore dinoscitur, quodque idem Comes de salute propria cogitans, ac
               cupiens terrena in celestia et transitoria in eterna felici commercio commutare ad
               omnipotentem dei laudem et gloriam, ac pro sue et aliorum Christi fidelium animarum
               salute, vnum locum ad opus et vsum dictorum fratrum in villa sancte (sic) Columbe
               in Jnsula Mannie dicte diocesis cuius idem Comes dominus existit, consistente assignare
               proponit. Quare pro parte dictorum prioris et fratrum ac comitis nobis fuit humiliter
               supplicatum, ut ipsis priore et fratribus recipiendi locum huiusmodi et in eo construendi
               seu edificandi ecclesiam seu oratorium cum campanili campana cimiterio domibus et
               alijs necessarijs officinis licenciam concedere de benignitate apostolica dignaremur.
               Nos itaque huiusmodi supplicationibus inclinati fraternitati tue per apostolica scripta
               mandamus, quatinus si est ita, eisdem priori et fratribus recipiendi locum huiusmodi
               si sit congruus et honestus et ibidem edificandi seu construendi ecclesiam seu oratorium
               cum campanili campana cimiterio domibus et alijs necessarijs officinis predictis,
               dum modo duodecim fratres dicti ordinis in loco ipso degentes pro tempore 
               <span class="pageRef">[180] </span>ibidem congrue et honeste sustentari valeant, jure tamen parrochialis ecclesie et
               cuiuslibet alterius in omnibus semper saluo, constitutione felicis recordationis Bonifacij
               pape .viij. predecessoris nostri, prohibente ne religiosi ordinis mendicancium loca
               de nouo recipiant absque licencia sedis apostolice speciali faciente plenam et expressam
               de prohibitione huiusmodi mentionem nequaquam obstante, auctoritate apostolica licenciam
               largimur. Datum Rome apud Sanctum Petrum .vj. Idus Decembris pontificatus nostri anno
               sexto.
            </div>
            
            <div class="para">(Urban. V. commun. in arch. secr. Vat. ann. 6. fol. 156. ep. 88.)</div>
            
         </div>
         
         <div class="chapter">
            
            <h3 class="sub">No. 29. (April 17, 1368.)</h3>
            
            <div class="para">Urbanus episcopus seruus seruorum dei. Dilecto filio Johanni Donnegan Archidiacono
               Dunensi salutem etc. Laudabilia probitatis et virtutum merita, super quibus apud nos
               fidedignorum commendaris testimonio, nos inducunt ut te fauore apostolico prosequamur.
               Dudum siquidem de Archidiaconatu ecclesie Dunensis, quem venerabilis frater noster
               Willermus episcopus Conuerensis tempore promocionis per nos de ipso facte ad Conuerensem
               ecclesiam tunc vacantem obtinebat, per huiusmodi promocionem et munus consecracionis
               de mandato nostro, ut asserebatur, apud sedem apostolicam impensum eidem, apud sedem
               eandem, ut asserebatur, vacante, et per nos antea disposicioni apostolice reseruato
               tibi duximus per nostras litteras prouidendum, prout in eisdem litteris plenius continetur,
               tuque deinde, sicut asseris, vigore litterarum earundem ipsius Archidiaconatus extitisti
               possessionem assecutus; Cum autem, sicut exhibita nobis postmodum pro parte tua peticio
               continebat, ad tuam de nouo peruenit noticiam, quod eidem episcopo non apud sedem
               prefatam sed extra Romanam curiam extitit munus consecracionis huiusmodi de speciali
               mandato nostro impensum, nos, qui eciam diu ante vacacionem huiusmodi omnes dignitates,
               personatus et officia, ceteraque beneficia ecclesiastica, que promouendi per nos ad
               quarumlibet ecclesiarum cathedralium regimina tempore promocionum huiusmodi obtinebant
               et imposterum obtinerent, cum ea vacarent, cum similis interposicione decreti duximus
               reseruanda, volentes te premissorum meritorum tuorum intuitu fauore prosequi gracioso,
               tuis in hac parte supplicationibus inclinati 
               <span class="pageRef">[181] </span>volumus et apostolica tibi auctoritate concedimus, quod littere prefate ac processus
               habiti per eosdem et quecunque inde secuta valeant et plenam roboris firmitatem obtineant,
               non obstantibus premissis et omnibus alijs que in dictis prioribus litteris voluimus
               non obstare. Nulli ergo etc. Datum Rome apud Sanctum Petrum, xv. kal. Maij pontificatus
               nostri anno sexto.
            </div>
            
            <div class="para">(Urban. V. cod. chart. T. XIX. fol. 345. arch. secr. Vatic.)</div>
            
         </div>
         
         <div class="chapter">
            
            <h3 class="sub">No. 30. (December 22, 1368.)</h3>
            
            <div class="para">Urbanus episcopus s. s. d. dil. fil. Archidiacono Mannie in ecclesia Sodorensi salutem
               etc. exhibita nobis pro parte dilecti filij Johannis Hugonis perpetui vicarij parrochialis
               ecclesie sancti Lupi in Mania Sodorensis diocesis peticio continebat, quod fructus
               dicte ecclesie, quam dilecti filij Abbas et conuentus monasterij de Russyn Cisterciensis
               ordinis dicte diocesis in proprios vsus detinent, .xl. librarum sterlingorum et ultra
               secundum communem extimationem valent et valere consueuerunt annuatim, et quod porcio
               pro perpetuo vicario dicte ecclesie assignata sex marchas dicte monete annuatim non
               excedit, quodque dudum, dum dicta porcio pro perpetuo vicario dicte ecclesie, qui
               tunc erat, pro sex marchis dicte monete melius viuere poterat, quam dictus Johannes
               vicarius nunc possit pro uiginti. Quare pro parte dicti vicarij nobis fuit humiliter
               supplicatum, ut cum cura dicte ecclesie propter nouos habitatores infra eius parrochiam
               venientes quam plurimum creuerit, dictusque vicarius ex porcione predicta non possit
               congrue sustentari et ei incumbencia onera supportare, et propter quod eidem ecclesie
               non possit sicut deberet in diuinis seruire, ac parrochialis ipsius ecclesie sacramenta
               ecclesiastica ministrare, ac Abbas et conuentus predicti, licet super hoc per dictum
               vicarium fuerint requisiti, porcionem huiusmodi augmentare recusent, uenerabilisque
               frater noster episcopus Sodorensis, ad quem vicarius predictus super hijs recursum
               habuit, de hoc se intromittere non curauerit, prouidencie tue per apost. scripta mandamus,
               quatinus vocatis qui fuerint euocandi, et auditis hinc inde propositis, quod canonicum
               fuerit, appellacione remota decernas, faciens quod decreueris per censuram ecclesiasticam
               firmiter obseruari, testes autem qui fuerint nominati, 
               <span class="pageRef">[182] </span>si se gracia, odio uel timore subtraxerint, censura simili, appellacione cessante,
               compellas ueritati testimonium perhibere, non obstante si eidem ordini a dicta sit
               sede indultum, quod persone ipsius ordinis ad iudicium trahi aut suspendi vel excommunicari,
               seu ipse aut dicti ordinis loca interdici non possint per litteras apostolicas non
               facientes plenam et expressam ac de uerbo ad uerbum de indulto huiusmodi mencionem,
               et qualibet alia dicte sedis indulgencia generali uel speciali, cuiuscunque tenoris
               existat, per quam presentibus non expressam uel totaliter non insertam tue jurisdiccionis
               in hac parte explicacio valeat quomodolibet impediri que quoad hoc nolumus aliquatenus
               suffragari. Datum Rome apud Sanctum Petrum .xi. kal. Januarij pontificatus nostri
               anno septimo.
            </div>
            
            <div class="para">(Urban. V. cod. chart. T. XX. fol. 432. arch. secr. Vatic.)</div>
            
         </div>
         
         <div class="chapter">
            
            <h3 class="sub">No. 31. (March 13, 1369).</h3>
            
            <div class="para">Urbanus etc. dilecto filio Johanni Doncan Archidiacono Dunensi, apostolice sedis nuncio
               capellano nostro salutem etc. Benigno sunt tibi illa concedenda fauore per que sicut
               pie desideras conscientie pacem et salutem anime deo propitio consequi merearis. Hinc
               est quod nos tuis deuotis supplicationibus inclinati tibi apostolica auctoritate indulgemus
               ut quamdiu nostris et ecclesie Romane seruicijs institeris aliquem ydoneum et discretum
               in tuum possis eligere confessorem qui quotiens tibi fuerit oportunum confessionibus
               tuis diligenter auditis pro commissis debitam tibi absolucionem impendat et iniungat
               penitenciam salutarem, nisi forsan talia fuerint propter que sedes apostolica sit
               merito consulenda. Nulli ergo etc. Datum Rome apud Sanctum Petrum .iij. Idus Martij,
               pontificatus nostri anno septimo.
            </div>
            
            <div class="para">(Urban. V. commun. in arch. secr. Vat. an. 7. fol. 58. ep. 279.)</div>
            
         </div>
         
         <div class="chapter">
            
            <h3 class="sub">No. 32. (December 1, 1371.)</h3>
            
            <div class="para">Gregorius etc. Dilecto filio Johanni Doncan Archidiacono Dunensi, apostolice sedis
               nuncio, salutem etc. Discretioni tue tenore presentium mandamus quatinus de pecunijs
               ex prouentibus et iuribus quibuscunque 
               <span class="pageRef">[183] </span>ad cameram apostolicam pertinentibus in partibus in quibus es nuncius apostolicus
               deputatus per te et succollectores a te seu a predecessoribus tuis deputatos recollectis
               et predicte camere seu alijs pro ea nondum assignatis dilectis filijs Raynerio Dominici,
               Petro Marci, Bartholo Johannis et Talento Andree de Florencia de societate Albertorum
               antiquorum et Angelo Johannis et Bernardo Nicolai factoribus et procuratoribus Albertorum
               antiquorum sex milia florenorum auri in ciuitate Londoniensi tradas realiter et assignes,
               etc. Datum Auinione kal. Decembr. pontificatus nostri anno primo.
            </div>
            
            <div class="para">(Gregor. XI. Secr. de Curia, in arch. secr. Vat. ann. I. fol. 245.)</div>
            
         </div>
         
         <div class="chapter">
            
            <h3 class="sub">No. 33. (September 10, 1372.)</h3>
            
            <div class="para">Gregorius episcopus s. s. dei Venerabili fratri Episcopo Ergadiensi ac dilectis filiis
               decano sancti Petri Auinionensis ac Archidiacono Ergadiensis ecclesiarum salutem et
               apostolicam benedictionem. Vite ac morum honestas aliaque probitatis merita super
               quibus apud nos dilectus filius Mactyr Johannis Judicis clerici Sodorensis diocesis
               fidedignorum commendatur testimonio nos inducunt ut sibi reddamur ad gratiam liberales.
               Cum itaque sicut accepimus parrochialis ecclesia Sancti Columbe de Hey dicte diocesis
               quam quondam Dominicus Kenniti vltimus ipsius ecclesie Rector dum viueret obtinebat
               per ipsius Dominici obitum qui extra Romanam curiam diem clausit extremum vacet ad
               presens et tanto tempore vacauerit quod eius collatio est iuxta statuta Lateranensis
               concilij ad sedem apostolicam legitime deuoluta, nos volentes dicto Mactyr premissorum
               etc. intuitu gratiam f. specialem, discr. v. per ap. scr. m. q. vos etc. si premissa
               repereritis ueritate fulciri, dictam parrochialem ecclesiam, cuius fructus redditus
               et prouentus decem marcharum sterlingorum secundum communem extimacionem valorem annuum,
               ut idem Mactyr asserit, non excedunt, dummodo tempore dat. presencium non sit in ea
               alicui specialiter ius quesitum, eciam si ecclesia ipsa sit disp. sedis apost. specialiter
               reseruata, eidem Mactyr cum omnibus iuribus etc. auctoritate nostra conferre et assignare
               curetis etc. contradictores auct. nostra appellacione postposita compescendo, non
               obstante etc. - seu si uen. fr. nostro Episcopo Sodorensi uel quibusuis aliis communiter
               uel 
               <span class="pageRef">[184] </span>diuisim a dicta sit sede indultum quod ad recepcionem etc. minime teneantur etc. -
               Datum apud Villamnouam Auiniensis diocesis quarto Id. Sept. pontificatus nostri anno
               secundo.
            </div>
            
            <div class="para">(Gregor. XI. cod. chart. T. XII. fol. 87. arch. secr. Vat.)</div>
            
         </div>
         
         <div class="chapter">
            
            <h3 class="sub">No. 34. (November 6, 1374.)</h3>
            
            <div class="para">Gregorius episcopus seruus seruorum dei Johanni Electo Sodorensi salutem et apostolicam
               benedictionem. Suscepti cura regiminis cor nostrum continua pulsat instantia ut solicitudinis
               debitum, ad quod vniuersis orbis ecclesijs nos apostolice seruitutis necessitas obligat,
               earum singulis prout ex alto conceditur exoluamus in eo potissime, ut illarum Regimina,
               que propriis sunt destitute pastoribus, personis talibus committantur, per quarum
               solertiam circumspectam ecclesie ipse in spiritualibus et temporalibus valeant adaugeri.
               Dudum siquidem bone memorie Willermo episcopo Sodorensi regimini Sodorensis ecclesie
               presidente nos cupientes eidem ecclesie, cum eam vacare contingeret, per operationis
               nostre ministerium utilem et ydoneam presidere personam, prouisionem eiusdem ecclesie
               ordinationi et dispositioni nostre ea vice duximus specialiter reseruandam, decernendo
               extunc irritum et inane si secus super hoc a quoquam quauis auctoritate scienter uel
               ignoranter contingeret attemptari. Postmodum uero prefata ecclesia per obitum eiusdem
               Willermi episcopi, qui extra Romanam curiam diem clausit extremum, pastoris solatio
               destituta, nos vacatione huiusmodi fidedignis relatibus intellecta, ad prouisionem
               eiusdem ecclesie celerem et felicem, de qua nullus preter nos hac vice se intromittere
               potuit neque potest, reseruatione et decreto obsistentibus supradictis, ne ipsa ecclesia
               prolixe vacationis exponeretur incommodis, paternis et solicitis studijs intendentes,
               post deliberationem, quam de preficiendo eidem ecclesie personam utilem et etiam fructuosam
               cum fratribus nostris habuimus diligentem, demum ad te Archidiaconum Dunensem, in
               sacerdotio constitutum, cui de litterarum scientia, vite munditia, honestate morum,
               spiritualium prouidentia et temporalium circumspectione aliisque uirtutum meritis
               apud nos laudabilia testimonia perhibentur, pro quo etiam dilecti filij clerus ciuitatis
               et diocesis Sodorensis per eorum patentes litteras nobis super hoc humiliter 
               <span class="pageRef">[185] </span>supplicarunt, direximus oculos nostre mentis, quibus omnibus debita meditatione pensatis,
               de persona tua, nobis et eisdem fratribus ob dictorum tuorum exigentiam meritorum
               accepta, ipsi Sodorensi ecclesie de predictorum fratrum consilio auctoritate apostolica
               prouidemus, teque illi preficimus in episcopum et pastorem, curam et administrationem
               ipsius ecclesie tibi in spiritualibus et temporalibus plenarie committendo, in illo
               qui dat gratias et largitur premia confidentes, quod eadem ecclesia per tue circumspectionis
               industriam et prouidentiam circumspectam sub tuo felici regimine, dextera domini tibi
               assistente propitia, salubriter et prospere dirigetur, et grata in eisdem spiritualibus
               et temporalibus suscipiet incrementa. Jugum igitur domini tuis impositum humeris prompta
               deuotione suscipiens, curam et administrationem predictas sic exercere studeas solicite,
               fideliter et prudenter, quod ecclesia ipsa gubernatori prouido et fructuoso administratori
               gaudeat se commissam, tuque preter eterne retributionis premium beniuolentie nostre
               gratiam exinde uberius consequi merearis. Datum Auinione .viij. Jdus Novembris pontificatus
               nostri anno quarto.
            </div>
            
            <div class="para">In eodem modo Dilectis filijs Capitulo ecclesie Sodorensis salutem etc. curam etc.
               (mutatis mutandis, vid. No. 16).
            </div>
            
            <div class="para">In eodem modo Dilectis filijs Clero Ciuitatis et diocesis Sodorensis salutem etc.
               Suscepti cura etc. (mutatis mutandis).
            </div>
            
            <div class="para">In eodem modo. Dilectis filijs Populo Ciuitatis et diocesis Sodorensis salutem etc.
               Suscepti cura etc. (mutatis mutandis).
            </div>
            
            <div class="para">In eodem modo Dilectis filijs vniuersis vassallis ecclesie Sodorensis salutem etc.
               Suscepti cura etc. Quocirca uniuersitati uestre per apostolica scripta mandamus, quatinus
               eundem electum suscipientes deuote et debita honorificentia prosequentes, ei fidelitatem
               solitam necnon consueta seruitia et jura a vobis debita exhibere integre studeatis,
               alioquin sententiam siue penam, quam idem Electus rite tulerit seu statuerit in rebelles,
               ratam habebimus et faciemus auctore domino usque ad satisfactionem condignam inuiolabiliter
               obseruari. D. u. s.
            </div>
            
            <div class="para">In e. m. Carissimo in Chr. filio Roberto Regi Scotie illustri salutem etc. Gratie
               diuine premium et humane laudis preconium acquiritur, si per seculares principes prelatis,
               presertim ecclesiarum cathedralium regimini presidentibus, oportuni fauoris presidium
               et honor debitus impendatur. Dudum siquidem etc. usque incrementa. Cum itaque fili
               
               <span class="pageRef">[186] </span>carissime sit uirtutis opus dei ministros benigno fauore prosequi, ac eos uerbis et
               operibus pro regis eterni gloria uenerari, Serenitatem Regiam rogamus et hortamur
               attente, quatinus eundem electum et prefatam ecclesiam Sodorensem sue cure commissam
               habens pro nostra et apostolice sedis reuerentia propensius commendatos, ipsos benigne
               fauoris auxilio prosequaris, ita quod idem Electus tue celsitudinis fultus presidio
               in commissis sibi cure pastoralis officio possit deo propitio prosperari, ac tibi
               exinde a deo perennis vite premium et a nobis condigne proueniat actio gratiarum.
               D. u. s.
            </div>
            
            <div class="para">In e. m. Carissimo in Chr. filio Wilhelmo Regi Minauie illustri salutem etc. Gratia
               etc. (ut supra).
            </div>
            
            <div class="para">In e. m. Venerabili fratri Archiepiscopo Nidrosiensi salutem etc. Ad cumulum tue cedit
               salutis et fame, si personas ecclesiasticas, presertim pontificali dignitate preditas,
               diuine propitiationis intuitu oportuni fauoris gratia prosequaris. Dudum siquidem
               etc. usque incrementa. Cum igitur ut idem electus in commissa sibi dicte ecclesie
               cura facilius proficere valeat, tuus fauor sibi esse noscatur plurimum oportunus,
               fraternitatem tuam rogamus, monemus et hortamur attente, per apostolica tibi scripta
               mandantes, quatinus ipsum electum et ecclesiam sue cure commissam, suffraganeam tuam,
               habens pro nostra et apostolice sedis reuerentia penitus commendatos, in ampliandis
               et conseruandis ipsius ecclesie juribus sic eum tui fauoris presidio prosequaris,
               quod ipse per tue auxilium gratie in commisso sibi dicte ecclesie regimine se possit
               utilius exercere, tuque exinde diuinam misericordiam et nostram ac dicte sedis gratiam
               valeas uberius promereri. Dat. u. s.
            </div>
            
            <div class="para">(Gregor. XI. de curia, ann. IV. fol. 96. arch. secr. Vat.)</div>
            
         </div>
         
         <div class="chapter">
            
            <h3 class="sub">No. 35. (September 20, 1375.)</h3>
            
            <div class="para">Gregorius episcopus s. s. dei Uenerabili fratri . . Episcopo Lismorensi salutem etc.
               Exhibita nobis pro parte dilecti filij Ayg' Mac Petri perpetui vicarij parrochialis
               ecclesie sancte Columbe de Kerepol Sodorensis diocesis peticio continebat quod olim
               dilecto filio Nigello Macfinilaich qui se gerit pro presbitero dicte diocesis falso
               suggerente nobis quod bone memorie Willelmus Episcopus Sodorensis eundem Ayg' suis
               
               <span class="pageRef">[187] </span>exigentibus demeritis perpetua vicaria dicte parrochialis ecclesie auctoritate ordinaria
               priuauerat et quod propterea dicta vicaria vacabat et tanto tempore vacauerat, quod
               eius collacio iuxta statuta Lateranensis concilij erat ad sedem apost. legitime deuoluta,
               licet idem Ayg' eam ad huc detineret indebite occupatam, Nos dil. filio archidiacono
               Mannie in eccles. Sodorensi et duobus alijs eius in hac parte collegis nostris dedimus
               litteris in mandatis quod ipsi uel duo aut vnus eorum per se uel alium seu alios,
               si, vocatis dicto Ayg' et alijs qui forent euocandi, reperirent ita esse, predictam
               vicariam, dummodo tempore date dictarum litterarum non esset in eadem vicaria alicui
               specialiter jus quesitum, prefato Nigello cum omnibus iuribus et pertinenciis suis
               auctoritate nostra conferre et assignare cur(ar)ent, contradictores etc.; prefatus
               quoque Archidiaconus ad instanciam dicti Nigelli solus in huiusmodi procedens negocio
               nulla super premissis suggestis cognicione prehabita, quanquam sibi de suggestis ipsis
               aliquatenus non constaret prout nec constare poterat, cum ea non essent notoria neque
               vera, dictoque Ayg' non vocato ad hoc sed absente non per contumaciam, forma eciam
               dictarum litterarum non seruata, prefatam vicariam nec de iure nec de facto vacantem
               vtpote quam dictus Ayg' canonice fuerat assecutus et eam pacifice et canonice possidebat
               prout superius est expressum predicto Nigello contulit, eumque in ipsius vicarie corporal.
               possessionem mandauit et fecit induci, in contradictores quoslibet et rebelles diuersos
               suspensionis, excommunicacionis et interdicti sentencias promulgando; a quibus quidem
               collacione, induccione in possessionem, et processibus predictis pro parte prefati
               Ayg', quam primum ad eius noticiam peruenerunt sencientis ex eis indebite se grauari,
               fuit ad sedem ap. appellatum ac nobis deinde humiliter supplicatum ut prouidere sibi
               in premissis de benignitate ap
               <sup>ca</sup>. dignaremur. Nos itaque huiusmodi supplicacionibus inclinati fraternitati tue, cum
               dictus Ayg', sicut asserit, potenciam dicti Nigelli merito perhorrescens infra ciuitatem
               et diocesim Sodorensem nequeat conuenire secure, per ap. scr. mand. quat. vocatis
               etc., quod canonicum fuerit, appellacione remota decernas, faciens quod decreueris
               per censuram ecclesiasticam firmiter obseruari; Testes autem etc. si se gracia, odio
               uel amore etc. — Non obstante etc. — Datum apud Pontemsorgie Auinionensis diocesis
               .xij. kal. Octobr. pontif. nostri anno quinto.
            </div>
            
            <div class="para">(Gregor. XI. cod. chart. T. XXIV. f. 33. arch. secr. Vatic.)</div>
            
         </div>
         
         <span class="pageRef">[188] </span>
         
         <div class="chapter">
            
            <h3 class="sub">No. 36. (May 26, 1377).</h3>
            
            <div class="para">Gregorius etc. dilecto filio Malcolmo Ysaye presbitero Sodorensi salutem etc. Vite
               ac morum honestas aliaque probitatis et virtutum merita super quibus apud nos fidedignorum
               commendaris testimonio nos inducunt ut te fauore apostolico presequamur. Exhibita
               siquidem nobis nuper pro parte tua petitio continebat quod olim parrochiali ecclesia
               sancti Moliwe Sodorensis diocesis per obitum quondam Dampnaldi (sic) Nigelli ipsius
               ecclesie rectoris qui extra Romanam curiam diem clausit extremum vacante, dilectus
               filius nobilis uir Johannes dominus loci de Yle dicte diocesis uerus patronus eiusdem
               parrochialis ecclesie in pacifica possessione uel quasi juris presentandi Rectorem
               ad eandem ecclesiam existens, te ad eandem parrochialem ecclesiam uenerabili fratri
               nostro Willelmo Episcopo Sodorensi infra tempus legitimum presentauit, idemque episcopus
               te uigore presentationis huiusmodi in Rectorem ecclesie instituit antedicte canonice,
               nisi apostolice reseruationes obstarent, aut dicta ecclesia ex eo, quod quondam Martinus
               Martini eiusdem ecclesie Rector se non fecerat infra tempus debitum cessante impedimento
               legitimo nullaque super hoc canonica dispensatione obtenta ad sacerdotium promoueri,
               vacauisset, ac propterea tanto tempore vacauisset quod eius collatio esset ad sedem
               apostolicam iuxta statuta Lateranensis consilij (sic) legitime deuoluta, tuque vigore
               presentationis et institutionis huiusmodi dictam parrochialem ecclesiam assecutus
               fuisti illamque extunc tenuisti et possedisti prout tenes et possides pacifice et
               quiete. Cum autem sicut eadem petitio subiungebat tu dubites dictam ecclesiam tempore
               presentationis seu institutionis huiusmodi fore dispositioni apostolice specialiter
               reseruatam aut ex eo vacauisse quod predictus Martinus se non fecerat ad sacerdotium
               ut premittitur promoueri, et propterea eiusdem ecclesie collationem ad sedem predictam
               iuxta statuta prefata fore deuolutam, tuque propterea posse super ea imposterum molestari,
               Nos uolentes te in presbiteratus ordine constitutum premissorum meritorum tuorum intuitu
               prosequi gratiose, tuis in hac parte supplicationibus inclinati volumus et tibi apostolica
               auctoritate concedimus quod presentatio et institutio predicte et quecumque inde secuta
               perinde a datis presentium, dummodo dictus Dampnaldus dum viueret familiaris noster
               non fuerit, valeant et plenam obtineant roboris firmitatem, ac si de dicta parrochiali
               ecclesia nulla per sedem eandem specialis reseruatio facta 
               <span class="pageRef">[189] </span>foret, aut ex eo ecclesia ipsa, quod dictus Martinus se non fecit ut prefertur ad
               sacerdotium promoueri, non vacauisset, et propterea eiusdem parrochialis ecclesie
               collatio iuxta statuta prefata ad sedem predictam ut prefertur deuoluta minime extitisset.
               Nulli ergo etc Datum Auinione vij. kal. Junij pontificatus nostri anno .vj
               <sup>to</sup>.
            </div>
            
            <div class="para">(Gregor. XI. de indult. et privil. in arch. secr. Vatic. an. 6. fol. 89. ep. 463.)</div>
            
         </div>
         
         <div class="chapter">
            
            <h3 class="sub">No. 37. (May 9, 1380.)</h3>
            
            <div class="para">Urbanus etc. dilectis filiis Johanni de Karlellis Cancellario Dublinensi et Willelmo
               Pyroim Rectori parrochialis in Dounbing ecclesiarum Ardmachane diocesis in partibus
               Ibernie apostolice sedis nuncijs salutem et cetera. Ad audienciam nostram fidedigna
               relatione peruenit quod uenerabilis fratres nostri Wilhelmus Yniglacensis et Johannes
               Sodorensis Episcopi in partibus Jbernie nuncij apostolici et collectores fructuum
               prouentuum et obuencionum ad Cameram apostolicam spectancium deputati multas pecunias
               racione huiusmodi officij collectorie receperunt de quibus gentibus Camere nostre
               uel aliis earum nomine nullam reddiderunt racionem seu computum aliquale jpsasque
               pecunias presumpcione temeraria occupant et detinent occupatas in apostolice sedis
               contemptum et suarum periculum animarum. Quare discrecioni uestre presencium tenore
               committimus et mandamus quatinus uos aut vnus vestrum per uos uel alium seu alios
               dictos episcopos peremtorie citari curetis ut cum eorum computis et racionibus compareant
               personaliter coram nobis uel Camerario nostro ad reddendum de gestis per eos racionem,
               et aliqua reddendum, die seu termino quem eisdem duxeritis prefigendum, super cuius
               prefixione uobis damus tenore presencium potestatem. Non obstante etc. Diem vero citacionis
               predicte et quicquid in premissis feceritis nobis per uestras litteras harum seriem
               continentes liquide rescribatis. Datum Rome apud sanctum Petrum, vij. Jdus Maij pontificatus
               nostri anno tercio.
            </div>
            
            <div class="para">(Urbani VI. Secr. in arch. secr. Vatic. ann. 3 — 5. lib. 1. fol. 16.)</div>
            
         </div>
         
      </div>
      
      
   </body>
   <hr /><br /><div xmlns="">
      <a href="#back1" name="to1">1</a>. Correctum in Ms; antea «Suiorth».
   </div>
   <div xmlns="">
      <a href="#back2" name="to2">2</a>. Sic emendatum a nobis sec. Chron. de Mailros. In ms. prave: «Edwino et Clitone germanis».
   </div>
   <div xmlns="">
      <a href="#back3" name="to3">3</a>. «et» prave addit Ms.
   </div>
   <div xmlns="">
      <a href="#back4" name="to4">4</a>. In margine delinatio domus cum duabus turribus.
   </div>
   <div xmlns="">
      <a href="#back5" name="to5">5</a>. in Cod. «Dodredus.» 2) Aut «Cortcehs». Recentiori manu scriptum, priori nomine, quidquid
      fuerit, eraso.
   </div>
   <div xmlns="">
      <a href="#back6" name="to6">6</a>. Vacuum spatiolum.
   </div>
   <div xmlns="">
      <a href="#back7" name="to7">7</a>. Spatiolum vacuum.
   </div>
   <div xmlns="">
      <a href="#back8" name="to8">8</a>. Quæ hic sequuntur usque ad «obitum» non in ipso textu sed in inferiori margine scripta
      sunt.
   </div>
   <div xmlns="">
      <a href="#back9" name="to9">9</a>. Hic alia manus ac ea, quæ anteriora scripsit, in Ms. incipit.
   </div>
   <div xmlns="">
      <a href="#back10" name="to10">10</a>. Hic iterum alia manus incipit, literis cursivis.
   </div>
   <div xmlns="">
      <a href="#back11" name="to11">11</a>. Iterum alia manus incipit.
   </div>
   <div xmlns="">
      <a href="#back12" name="to12">12</a>. Incipit alia manus.
   </div>
   <div xmlns="">
      <a href="#back13" name="to13">13</a>. Incipit alia manus.
   </div>
   <div xmlns="">
      <a href="#back14" name="to14">14</a>. Incipit etiam alia manus.
   </div>
   <div xmlns="">
      <a href="#back15" name="to15">15</a>. Incipit manus alia recentior.
   </div>
   <div xmlns="">
      <a href="#back16" name="to16">16</a>. Sic emendatum, in codice ipso prave: Carocuviacum.
   </div>
   <div xmlns="">
      <a href="#back17" name="to17">17</a>. Aut «Herilneam.»
   </div>
   <div xmlns="">
      <a href="#back18" name="to18">18</a>. Aut «Camusnamesre.»
   </div>
   <div xmlns="">
      <a href="#back19" name="to19">19</a>. [Originaliter scriptum «monacho dicti monasterii», sed postea in margine correctum.
   </div>
   <div xmlns="">
      <a href="#back20" name="to20">20</a>. Errore vel incuria omissum in Reg.
   </div>
</html>